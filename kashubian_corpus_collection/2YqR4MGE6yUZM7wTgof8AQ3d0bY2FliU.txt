Emilia Maszk

KASZËBSCZI ÒDKRIWCA
Ùczbòwnik do kaszëbsczégò jãzëka

Klasa 7

Podręcznik jest finansowany ze środków budżetu państwa, z części, której dysponentem jest minister właściwy
do spraw oświaty i wychowania.
Podręcznik dopuszczony do użytku szkolnego przez ministra właściwego do spraw oświaty i wychowania, i wpisany do wykazu
podręczników przeznaczonych do kształcenia ogólnego mniejszości narodowych, mniejszości etnicznych oraz społeczności
posługującej się językiem regionalnym do nauczania języka kaszubskiego na II etapie edukacyjnym, na podstawie opinii
rzeczoznawców: prof. Marka Cybulskiego, mgr Wandy Lew-Kiedrowskiej, dr. Tomasza Karpowicza.
Rok dopuszczenia: 2023
Nr dopuszczenia: 938/4/2023

Koordynacja wydawnicza: Lucyna Radzimińska
Redakcja: Anna Dunst
Korekta: Eugeniusz Pryczkowski
Ilustracje: Joanna Grudnik
Projekt layout’u, okładki i grafiki s. 33: Agata Przybylska
Redakcja graficzna, skład: Piotr Geisler, Anna Maciejewska
Zdjęcia: arch. KUL (s. 12, 41); Emilia Maszke (s. 75, 122-125, 135); arch. Rodziny Janusza Mamelskiego (s. 72);
Grzegorz J. Schramke (s. 90); Eugeniusz Pryczkowski (s. 102, 119) arch. Muzeum Piśmiennictwa i Muzyki Kaszubsko-Pomorskiej (s. 132); arch. Gminnego Ośrodka Kultury w Sierakowicach (s. 130); arch. Marka Seydy (s. 114);
Sławomir Lewandowski (s. 66)
Źródło map (s. 65, 110): Jan Mordawski, Atlas dziejów Pomorza i jego mieszkańców – Kaszubów, Gdańsk 2017
Wydawca i Autorka składają podziękowania Muzeum Piśmiennictwa i Muzyki Kaszubsko-Pomorskiej w Wejherowie
za pomoc w udostępnieniu materiałów do podręcznika.
Copyright by Zrzeszenie Kaszubsko-Pomorskie
Gdańsk 2023 r.

Wydawca:
Zrzeszenie Kaszubsko-Pomorskie
ul. Straganiarska 20-23
80-837 Gdańsk
www.kaszubi.pl, biuro@kaszubi.pl

ISBN 978-83-66820-26-5

Spisënk zamkłoscë
„Ôrtë drëszstwa”
Gdze dwùch sã bije… .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Anna Łajming, Czterolistna koniczyna .. . . . . . . . . ..............................................................................................................
Nowé żëcé Remùsa . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ...............................................................................................................
Aleksander Majkòwsczi, Żëcé i przigòdë Remùsa (wëjimk) ...........................................................................
Drëszba na wiedno .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Ewa Warmòwskô, Drëszkò mòja .. . . . . . . . . . . . . . . . . . . . . . ...............................................................................................................
Ùroczëstô przësëga . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Lucy Maud Montgomery, Ana z Zelony Grzëpë . ...................................................................................................
Drëch Trąba .... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Aleksander Majkòwsczi, Żëcé i przigòdë Remùsa (wëjimk) . ..........................................................................
To je waspón Mùcha, pón Zôbòrsczi, król jezora ................................................................................................
Aleksander Majkòwsczi, Żëcé i przigòdë Remùsa (wëjimk) ...........................................................................
Zabic Smãtka . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Kristina Léwna, Mòtowidlo .. . . . . . . . . . . . . . . . . . . . . . . . . . . . . . . . . ...............................................................................................................
Fóra za kùrã .... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Frãcëszk Sãdzëcczi, Sprawiedlëwi rozdzelënk .......................................................................................................
Klapë, pludrë .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Rómk Drzéżdżónk, Codniowé żëcé na Kaszëbach ...............................................................................................
Cotka Tila i wùja Bernat .. . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Stanisłôw Janke, Psë (wëjimk) .. . . . . . . . . . . . . . . . . . . . . . . . . . ...............................................................................................................
Jak tósz z kòtã .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ...............................................................................................................
Ewa Warmòwskô, Jak tósz z kòtã .. . . . . . . . . . . . . . . . . . . . ...............................................................................................................
Anna Łajming, Tósz z kòtã .. . . . . . . . . . . . . . . . . . . . . . . . . . . . . . . . . . . . ..............................................................................................................
„Ten drëch prôwdzëwi, co w nieszczescym żëczlëwi” . ....................................................................................
Alozy Bùdzysz, Ti trzej przëjacelowie .. . . . . . . . . . . . . ..............................................................................................................
Pòwtórzenié . . .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ...............................................................................................................

8
8
13
13
16
16
17
17
19
19
24
24
29
29
31
31
33
33
35
35
37
37
37
39
39
41

„Co kòmù namienioné…”
Historia Szëmóna .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Jón Drzéżdżón, Ò jabłónce co gôdała . . . . . . . . . . . . ..............................................................................................................
Miłota w czasach wòjnë .. . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Léón Heyka, Wòjna .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ...............................................................................................................
Pòjedinczné zdanié – rozbiér .. . . . . . . . . . . . . . . . . . . . . . . . . . . . . . . ..............................................................................................................
Òpi i wieszczi .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Adóm Hébel, Droga wòlnëch lëdzy .. . . . . . . . . . . . . . . ...............................................................................................................
W wieczórny dôce. Niestwòrzoné pòwiôstczi z Kaszëbsczi,
òprac. Grégór J. Schramke . . . . . . . . . . . . . . . . . . . . . . . . . . . . . . . . . . . ..............................................................................................................
Mòrë ..................... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Aùgùstin Dominik, Ò mòrach .. . . . . . . . . . . . . . . . . . . . . . . . . . . ...............................................................................................................
Symbòl szczescô . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..............................................................................................................
Anna Łajming, Symbol szczęścia .. . . . . . . . . . . . . . . . . . . . . ...............................................................................................................

44
44
49
50
51
52
53
53
53
53
55
55

Òdmina i Òtomin .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ...................................................................................................................
Janusz Mamelsczi, Òtomina i Òtomin .. . . . . . ..................................................................................................................
Zdania pòjedinczné rozwiniãté .. . . . . . . . . . . . . . . . . . . . . . ..................................................................................................................
Cządë żëcô .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..................................................................................................................
Léón Heyka, Starëszk .. . . . . . . . . . . . . . . . . . . . . . . . . . . . . . . . . . . . . . . . . . ...................................................................................................................
Jan Twardowski, Żal .. . . . . . . . . . . . . . . . . . . . . . . . . . . . . . . . . . . . . . . . . . . . . ..................................................................................................................
Òrmùzd dobiwô! .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ...................................................................................................................
Aleksander Majkòwsczi, Żëcé i przigòdë Remùsa (wëjimk) ...........................................................................
Wszëtczé drodżi prowadzą do smiercë .. . . . ..................................................................................................................
Jón Drzéżdżón, Ò człowiekù , co miôł strach smiercë . ........................................................................................
„Czemù tak je, nie wiém.” Pamiãcë Janusza Mamelsczégò (1966–2022) . .....................................
Janusz Mamelsczi, Wiara .. . . . . . . . . . . . . . . . . . . . . . . . . . . . . . . . . . ..................................................................................................................
Remùs Witosławã . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..................................................................................................................
Aleksander Majkòwsczi, Żëcé i przigòdë Remùsa (wëjimk) . ..........................................................................
Lëdóm ce, żëcé! .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..................................................................................................................
Michôł Piéper, Nie wzerôj w tił .. . . . . . . . . . . . . . . . . . . . . . ...................................................................................................................
Co kòmù namienioné… .. . . . . . . . . . . . . . . . . . . . . . . . . . . . . . . . . . . . . . . ...................................................................................................................
Aleksander Majkòwsczi, Żëcé i przigòdë Remùsa (wëjimk) ...........................................................................
Historia rodu Swiãców (lektura do przeczëtaniô w całoscë) . .........................................................................
Roman Kucharski, Jón Natrzecy, Szczeniã Swiãców (wëjimk) . ...................................................................
Pòwtórzenié . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ..................................................................................................................

58
58
61
62
62
63
64
64
67
67
72
72
73
73
76
76
77
77
80
80
86

„Wanożimë”
Zadżinął pón Czôrlińsczi! .. . . . . . . . . . . . . . . . . . . . . . . . . . . . . . . . . . . . . .................................................................................................................. 90
Hieronim Derdowsczi, Ò panu Czôrlińsczim co do Pùcka pò sécë jachôł . ............................................. 90
Malôrz namalowôł… – òpisënk nôtërë . . . . . .................................................................................................................. 93
Aleksander Majkòwsczi, Żëcé i przigòdë Remùsa (wëjimk) ........................................................................... 93
Wanożnicë ... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .................................................................................................................. 94
Bòlesłôw Bòrk, Wanożnik . . . . . . . . . . . . . . . . . . . . . . . . . . . . . . . . . ................................................................................................................... 94
Òddzãkòwanié króla jezora . . . . . . . . . . . . . . . . . . . . . . . . . . . . . . . .................................................................................................................. 96
Aleksander Majkòwsczi, Żëcé i przigòdë Remùsa (wëjimk) ........................................................................... 96
Nôdżibë czasnika . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ................................................................................................................... 101
Kaszëbi w Kanadze .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ................................................................................................................... 102
Eùgeniusz Prëczkòwsczi, Wiedno Kaszëbë . .............................................................................................................. 103
Je ju czas… .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .................................................................................................................. 104
Léón Heyka, Spiącé wòjskò (Z „Miłosławë”) .............................................................................................................. 104
Ù òstatnégò Kaszëbë na Pòmòrsce .. . . . . . . . . . . . . .................................................................................................................. 105
Aleksander Majkòwsczi, Żëcé i przigòdë Remùsa (wëjimk) .......................................................................... 105
Trzepòtnica Gréta .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .................................................................................................................. 110
Stanisłôw Janke, Mòrzkùlowie . . . . . . . . . . . . . . . . . . . . . . . . .................................................................................................................. 110
Bòlesłôw Bòrk, Plesta .. . . . . . . . . . . . . . . . . . . . . . . . . . . . . . . . . . . . . . . . . . ................................................................................................................... 110
Kaszëbsczi Drzëmałowie .. . . . . . . . . . . . . . . . . . . . . . . . . . . . . . . . . . . . . ................................................................................................................... 112
Róman Drzéżdżón, Òpòwiésc ò Frãcëszkù Peplińsczim . ................................................................................... 112
Chcemë le jachac dodóm .. . . . . . . . . . . . . . . . . . . . . . . . . . . . . . . . . . . . . .................................................................................................................. 114
Aùgùstin Dominik, Chrëpa szukô swòjégò szwagra . .......................................................................................... 114
Gdze na latné ferie? . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ................................................................................................................... 115
Prowadził ją los, tłómaczenié Bòżena Ùgòwskô . ................................................................................................. 115

Kaszëbë 500 lat dali… . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 118
Tómk Fópka, Kaszëbi (òpòwiôstka s-f, wëjimk) . ................................................................................................... 118
Pòwtórzenié . . .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 119

„Kôrtka z kalãdôrza”
Òżniwinë . . ........... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 122
Jón Karnowsczi, Kaszëbi pòd Widnã (wëjimk) . ...................................................................................................... 123
Królewiónka w pałacu. Kaszëbsczé diktando . ...................................................................................................... 126
Dark Majkòwsczi, Òd Gduńska do Szczecëna – dwie dekadë przigòdë z pisënkã . ............................ 126
Gòdë dlô zgòdë . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 128
Tómk Fópka, Wilijny widk .. . . . . . . . . . . . . . . . . . . . . . . . . . . . . . . . . . . . . ............................................................................................................... 128
Tómk Fópka, Gòdë dlô zgòdë .. . . . . . . . . . . . . . . . . . . . . . . . . . . . . ............................................................................................................... 129
„A wczora z wieczora” . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 130
Jidą Gòdë .. ......... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 131
Jón Rómpsczi, Swiat przed Tobą klãkł . . . . . . . . . . . .............................................................................................................. 132
Kaszëbsczi spiewôk .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 133
Jón Trepczik, Bibi, bibi .. . . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 133
Hildegarda Hintzkówna, Jak kaszëbsczi spiewôk do nieba sã dostôł ...................................................... 133
Mòja Starka i mój Stark .. . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 135
Zymkòwô mùzyka lasa .. . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 136
Wanda Lew-Czedrowskô, Zymkòwô mùzyka lasa ............................................................................................... 136
Zôpùstë ............... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 137
Anna Łajming, Zapusty .. . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 137
Òsoblëwé zéńdzenié .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 140
Bòżena Ùgòwskô, Stanął so Christus . . . . . . . . . . . . . ............................................................................................................... 140
Chcemë… .......... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . .............................................................................................................. 141
Eùgeniusz Prëczkòwsczi, Na smierc krziżewą ......................................................................................................... 141
Mëmczin Dzéń .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 142
Ewa Warmòwskô, Òczë mëmë .. . . . . . . . . . . . . . . . . . . . . . . . . . ............................................................................................................... 142
Ewa Warmòwskô, Dlô mëmë .. . . . . . . . . . . . . . . . . . . . . . . . . . . . . ............................................................................................................... 142
Ewa Warmòwskô, Chto tak ò nas dbô .. . . . . . . . . . . .............................................................................................................. 143
Tatkòwi… ........... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 144
Michôł Piéper, Dlô Tatka .. . . . . . . . . . . . . . . . . . . . . . . . . . . . . . . . . . . . . . . . .............................................................................................................. 144
Zjôzd Kaszëbów .. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ............................................................................................................... 145
Słowôrzk ............. . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ................................................................................................................. 147
Spisënk zamkłoscë na platce CD .. . . . . . . . . . . . . . . . . . . . . . ................................................................................................................. 150
Bibliografiô ...... . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . . ................................................................................................................. 151

spiéwanié

karta robòtë

gôdanié

robòta w karnach

słëchanié

zadanié do zrobieniô w zesziwkù

projekt
òbzéranié

@ szukanié infòrmacjów / internet
pòdkast

Gdze dwùch sã bije…
1

Rozrzeszë tãgódkã a pózni napiszë w zesziwkù czile synonimów do rozrzeszeniô.
1
9
1

2
3
7

4
5

NIWIZNOWÒ
3. Wiara, nôdzeja i ..........
4. .......... nierozłączczi.
5. I slëbùjã cë ..........
6. Jinaczi kamrôt.

5
8

2

4

6

PIONOWÒ
1. Pòswiãcenié sã kòmùs.
2. Prawòsc, wiérnosc, ùtcëwòta.
3. Ùkòchóny.
5. Jinaczi pòmagac.

6
3

1

2

2

3

4

5

6

7

8

9

Jakô znanka je dlô ce nôwôżniészô w drëszstwie. Ùdokaznij swòje zdanié.

Ich buty, w których chodzili do kościoła, stały już dawno wyczyszczone na połysk pod ławą. Janek
i Franek szykowali się już od kilku dni na tańce, które odbyć się miały dziś wieczorem w chacie sąsiada
Wery. Czekając na tę chwilę, przyjaciele siedzieli obok siebie na płocie i milczeli. Nie wiedzieli jeszcze,
że obaj durzą się w tej samej najładniejszej we wsi dziewczynie, Helenie. Pierwszy odezwał się Janek:
– Mòje bótë jô wësmarowôł ùrbinã. I spódczi téż to sã przë tańcowaniu tak zarô nie zeszlipùją.
– A jô mòje pòsmarowôł ze spódkù łojã, to sã nick nie zeszlipùją. Chùtczi sã przë tańcowaniu pòslizgniesz i wëwalisz, a bótów nie zedrzesz – pouczająco objaśnił Franek dodając: – Sznurowadła móm
rzemianné…Tatk mie kùpił na òdpùsce.
Janek w cichości marząc o Helenie, o tym, jak będzie z nią tańczyć drobnego lub oberwańca, kłopotał się już, aby tylko nie zmylić taktu, co nie daj Boże, nie nadepnąć jej na nogę. Wtedy dopiero by się
skompromitował! W nawiązaniu do tych myśli, zapytał Franka:
– A të ju rozmiejesz tańcowac?
– Tëc tańcowac jô rozmiejã! – przyjaciel poczuł się jak nic urażony. – Òbôczisz, jak jô dzys bãdã
z Heléną tańcowôł!
Janek drgnął. Poczuł ukłucie zazdrości.
– Z taczim jak të Heléna tańcowac nie bãdze – powiedział zawistnie.
8

– Z jaczim? – zapytał urażony Franek.
– A z taczim jak të, chłopkù!
W odpowiedzi Franek szturchnął Janka gwałtownie. Ten, nieprzygotowany, zsunął się z płotu.
Zaczęła się szarpanina.
Wyglądało jakby się mocowali. Ich bose stopy głęboko zaryły się w piasek. Najpierw przyglądały im
się zdziwione dzieci, potem przybiegły obie matki. Rozganiały ich.
– Knôpë, a dôjta że sobie pòkù! Òbarknãlë wa, czë co? Robòtë ni môta, zgnilcë spiekloné?! – krzyczały.
Chłopcy oprzytomnieli i natychmiast każdy z nich otrzymał zajęcie. Janek miał nakarmić krowę,
Franka matka wysłała na pustkowie po motowidło do nawijania wełny. Kiedy Janek wtłoczył się do obory, z pękiem siana i wiadrem wody, uwiązana krowa obejrzała się ciekawie. Włożył jej siano w koryto,
ale krowa pyskiem sięgnęła wpierw do wody, a jednocześnie przednią nogą nadepnęła Jankowi na bosą
stopę. Z krzykiem zaczął walić pięściami po karku. Ale krowa nie drgnęła, aż wypiła wszystko i jeszcze
wylizała wiadro. Dopiero wówczas chłopcu udało się uwolnić nogę spod jej kopyta. Z rozpaczą spojrzał
na stopę. Była już obrzękła. Na taką nogę nie włoży się buta! I co z tańcami? Co z Heleną?!
Tymczasem Franek szybko biegł na bosaka przez mokradła i łączkę w stronę pustkowia. Tam, w dusznej izbie, otrzymał motowidło i zaraz, spiesząc się, pożegnał obecnych pochwaleniem Boga. Szybko
zamknął za sobą drzwi i z tego pośpiechu zdarł sobie drzwiami bosą piętę. Struchlał, kiedy uświadomił sobie, że na dzisiejsze tańce nie włoży butów. A więc z Heleną tańczyć będzie Janek! – pomyślał
z wściekłością.

Gdy się ściemniło, Franek cichaczem wykradł się z domu i pokuśtykał w stronę chaty Wery. Nad
jeziorem wschodził księżyc, duży i czerwony. Z daleka już słychać było wrzawę i szurganie. Muzyki
jakby w tym hałasie nie było. Ale grajek musiał być, składali się przecież na skrzypka z sąsiedniej wsi.
Żądał za noc dwa złote, a dodatkowo, gdyby pękła mu struna, jeszcze złoty dwadzieścia.
9

Franek był już na miejscu. Ostrożnie zbliżył się do otwartego okna. Od zewnątrz oparty był o nie
najstarszy mieszkaniec wsi, siedemdziesięcioletni starzec, który przyglądał się tańczącym. Franek także
wsunął głowę do wnętrza i zobaczył w mrocznej izbie ciasno stłoczone pary. W rogu izby stał na jakimś
podwyższeniu skrzypek i zamaszyście rżnął smyczkiem po strunach. Ale Janka i Heleny nie było…
Dopiero po dłuższej chwili Franek zauważył dziewczynę, tańczyła jednak nie z Jankiem, a z jakimś
cudzym – wysokim dryblasem w kapeluszu. Helena śmiała się, oczy jej błyszczały, za każdym obrotem
świeciła białą halką.
Franek, zaskoczony, zwrócił się do dziadka:
– Wë, dzadkù, nie wiéce, ktoże je òn, ten cëzy?
– Nié… Òn chòba je z jinszi parafii – obojętnie odrzekł dziadek – A të, Frankù, nie tańcujesz, bótów
ni môsz, czë co? – zainteresował się.
Ale Franek nic nie odpowiedział. Z chmurną miną przyglądał się wciąż tańczącym. Helena, bardzo
rozbawiona, zaczynała mu się coraz mniej podobać. Westchnął i akurat wtedy spostrzegł, że po drugiej
stronie starca stoi Janek, podobnie jak on smętnie popatrując w głąb izby. Franek od razu poczuł do
niego sympatię. Chciał zawołać: „A witôjże, brace kòchóny” i wyciągnąć do niego rękę, ale zabrakło mu
odwagi. Więc tylko uśmiechnął się.
Dziadek też obejrzał się na Janka i zapytał:
– Të nie tańcujesz, Jónkù?
– Nié… Móm chòrą nogã – poskarżył się Janek. Franek zdziwił się. On też? Ale Janek już pytał, zwracając się bardziej do Franka niż do dziadka.
– A wa nie wiéta, chto je ten sztôłtny cëzy?
– Nié – odrzekł Franek jednocześnie z dziadkiem.
– Jak cëzy, to je lëchò… – zaczął rozważać dziadek. – Bò jesz czej jô béł młodi, to żesma téż tańcowelë. I téż béł taczi dzewùs jak Heléna, co z naszima nie chce tańcowac, le z cëzym. I przëszedł jeden
taczi, jak wéj ten – wskazał głową w kierunku tańczącego w kapeluszu – chtërnégò nicht nie znôł.
Le przëszedł, ùkłonił sã i zaczãlë tańcowac. Długò tańcowelë i tańcowelë i nicht w tłokù nie wiedzôł,
że òn mô jednã szpérã kóńską.
– Kóńską szpérã? – wyszeptali obaj chłopcy z przerażeniem.
– Jaż òni wéj zatańcowelë tegò… – ciągnął starzec. Zamyślił się. – Jô ju zabôcził, jak ten tuńc sã nazéwôł. Taczégò, co to rôz prawą, rôz lewą gajdã do górë pòdnôszają. I tedë dopiérze to dzéwczã òbôczëło, że ta jedna jegò szpéra bëła kóńskô. Na prawi gajdze nie béł bót, a kóńsczi kót! Dzéwczã sã zlãkło
i ze strachù krziknãło, a òn z nią zarô, nié dwiérzama, le òknã wëlecôł do górë i nicht jich wiãcy nie
òbôcził… Tak bëło.
Dziadek westchnął i znowu oparł się
Ana Łajming – pisôrka, chtërna
o parapet. Wpatrując się w tańczących,
pisa ò żëcym na Kaszëbach na
bez przerwy śledził teraz wzrokiem tego
pòczątkù XX stolecégò. Ùrodza
cudzego, który pogwizdywał sobie do
sã w Przëmùszewie w chònicczim
tańca.
krézu w familie Trzebiatowsczich.
Chłopcy, którzy za dnia nie uwierzyJi dokazë są pisóné pò pòlskù
liby w bajania starego, teraz, w środku
z kaszëbsczima dialogama.
nocy, poczuli się trochę nieswojo.
Przeniknął ich jakiś dreszcz. Już nie
żałowali, że nie tańczą z Heleną.
– A czë wë, dzadkù, tã kóńską gajdã widzelë? – zapytał Janek.
Dziadek zamyślił się, a potem odrzekł:
– Jô nié… Le mój półbrat z trzecégò pòkòleniô. Terô ju nie żëje. Ùdławił sã gãsą òkrasą.
– A dôwno to bëło? – zapytali chłopcy.
– Ech, niedôwno… – uśmiechnął się stary i pokręcił głową. – To bãdze z jaczich piãcdzesąt lat. Tedë
jô miôł dwadzesce lat.
10

Tymczasem cudzy, mocno rozbawiony, kręcił się w tańcu i obejmując Helenę, śmiał się nieustannie.
Od czasu do czasu pokrzykiwał na grajka. Wśród ogólnej wesołości co chwila przytupywał. Teraz właśnie
głośno zakomenderował oberwańca galopem w lewo.
– Tamten tedë dëcht tak wëzdrzôł – mruczał dziadek, ciągle mając na oku nieznanego młodzieńca,
który mu się coraz bardziej nie podobał. – Chto gò tam wié – westchnął – czë òn pòd tim kapeluszã ni
mô môłëch różków? Jesz je młodi… A jak òn rzechòce! – wykrzyknął do chłopców.
Nagle grajkowi pękła struna. Uniósł skrzypce w górę pokazując, że należą mu się uzgodnione pieniądze. Zaraz też zrobił się tumult. Tancerze w popłochu pchali się do wyjścia, jak gdyby wybuchł
pożar. Cudzy, który w ogóle nie płacił za muzykowanie, wyskoczył przez okno potrącając dziadka.
– A biôjże të, diôchle rogati, spieklony! – zawrzeszczał stary podnosząc się z ziemi.
– Dzadkù, a nie klniceże terô w nocë! – zawołał sąsiad, który pomógł mu wstać. – Tec to béł Lëbera
z Wòjska!
– Lëbera z Wòjska?! –wykrzyknął dziadek, bardziej zdziwiony niż oburzony. – Tec Lëbera z Wòjska
to je mój krewny!
– Në jo. Ten młodi, co to bez to òkno wëskòcził, to béł jegò wnuk! – ryknął sąsiad dziadkowi do
ucha, bo na dworze tymczasem zrobił się gwar. Tancerze walili z chaty, każdy umykał w swoją stronę,
wtórowały krzyki i śmiechy.
Chłopcy zbierali się także, kuśtykając w stronę domu.
Nagle Janek przystanął. Pochylił się nad bosymi nogami Franka. W świetle księżyca zobaczył jego
obwiązaną szmatą nogę.
Przyjaciele popatrzyli na siebie w milczącym porozumieniu i bez słowa ruszyli dalej. Nigdy nie czuli
się tak bliscy sobie jak teraz, w chwili powrotu z tych „tańców”. Ale wyrazić sobie tego nie umieli.
Anna Łajming, Czterolistna koniczyna, Gdańsk 1985, s. 73–76.

3

Zaprojektujta rôczbã na zabawã ù Werë.
Wëzwëskôjta wiadła z tekstu Anë Łajming.

4

Chto przëzérôł sã przez òkno tańcëjącym
na zabawie? Ò czim rozpòwiôdelë?
Jaką historiã òpòwiedzôł knôpóm starëszk.

5

Jakbë zabawa ta bëła wiesélnô, ò bòhaterach
mòżna bë rzec, że są òknowima. Przeczëtôj
ze słowarza Sëchtë wiadła na jich temat.

11

5

Jak òceniwôsz drëszstwò Janka i Frãcka? Napiszë czile zdaniów na ten temat w zesziwkù.

„Pòd szadim bùkã” tuńce z tradicją, co sygô lat 40. XX stolecô. Midzë Hopòwã
a Somòninã na smùdze, gdze piérwi rósł stolemny bùk òdbiwałë sã baro
znóné w całim òkòlim tuńce. Grajkòwie bilë sã ò to, żebë zagrac na ti mùzyce,
a młodi lëdze cygnãlë na zabawã „pòd szadégò bùka” z kòżdi stronë.
W latach 70. XX stolecô stôrégò zmùrszałégò bùka złómôł wiôldżi wiater.
W òstatnëch latach ùdba òdrodzeniô tradicje tuńców „pòd szadim bùkã” òsta
zrealizowónô przez trzë Kaszëbczi – animatorczi kaszëbsczi kùlturë: Paùlënã
Wãserską z Serakòjc, Kamilã Król z Hopòwa i Agnes Gleinert z Gòlëbia. Pòsadzëłë
piãc symbòlicznëch bùczków i zòrganizowałë ju pôrã edicjów tëch mùzyków.

7

Na mòdło anielsczégò skrócënkù BFF (Best Friend Forever) wëzwëskiwónégò w rozmajitëch
dodôwkach do òbleczënkù i wëstroju, stwòrzë kaszëbsczi skrócënk i wëzwëskôj gò
w zaprojektowóny przez ce, np. narãcznicë abò nôszijce czë pôcórce.

8

Pògadôj z kògùms starszim (starka, stark, sąsôd). Niech cë òpòwié ò mùzykach w czasach jegò
młodoscë. Gdze chòdzył na zabawë, co to bëłë szekòladowé tuńce. Nagrôj pòdkast z waji
kôrbiónczi, jaczi pùdze òpùblikòwac (za zgòdą aùtorów) w internece (np. spòlëznowi pòrtal,
starna szkòłë).

12

Nowé żëcé Remùsa
Kògùm të bë chcôł bëc, jak bãdzesz dozdrzeniałi? Pòdzelë sã tim wiadłã ze swòjima drëchama.

1

Przeczëtôj rozdzél pòwiescë Aleksandra Majkòwsczégò, jaczi zaczinô drëdżi dzél tegò dokôzu
„Na wòlë i na niewòlë”. Òb czas czëtaniô, wëpiszë niezrozmiałé wërazë.

Przeszedłszë rzékã pòd zómkòwiskã, szedł jem lasã w swiat, chtëren terô przede mną sã òtmikôł.
Strach i Nôdzeja szłë òkòma mie i mie do ùszu szeptałë swòją przërodzoną gôdką. Ùcekłë nôprzód, czej
jem z daleka ùzdrzôł môłégò człowieka z długą brodą, zdżãtégò pòd miészkã, chtëren òn na plecach
niósł. Zarô mie przëszło do głowë: – To bãdze Żid Gaba!
Jak ma sobie naszła krócy, tej Żid na swój spòsób pòchwôlił Bòga, a pòtim stanął i na mie zdrzôł.
Jô przëstanął téż i rzekł:
– Jak sã miéwôsz, Gabò?
Terô òn mie pòznôł pò mòji gôdce, zrzucył z pleców miészk na zemiã, ùchwacył mie za òbie rãce,
skôkôł i sã szãtolił jak głupi. Jak sã ùspòkòjił kąsk, tej zaczął krzikac:
– A! To të jes nen Remùs, parobk z Lëpińsczich Pùstk, co mie retowôł òd mòkri wòdë! Aj waj, jak
jô sã ceszã, że cebie na òczë widzã! A jaczi të ùrósł dużi! Mógłbës mie na bómelkù nosëc przë zégarkù.
Co za frejda! Szmonces berjonces! Mòja białka i mòje dzecë wiedzą, żes le jim tatka ùretowôł òd mòkri
wòdë. Wszëtcë òni: bùbë, mame i zejde delëbë sã zabic za cebie. A jô ce tëlé lat nie widzôł na òczë. (…)
Czileż to zëmów przeszło nad swiatã, jak jes të mie w gromadze ze stôrim Michałã zawrócył òd przerãbla! Ùrósł jes dużi i mòcny. Jô zgòdnã: Të jidzesz do Lëpna dac na zôpòwiedzë z ną snôżą dzéwką,
chtërny të kùpił òde mie nã stążkã czerwioną!
Ale jô na to krącył głową i jem rzekł:
– Jô nie jidã na zôpòwiedzë dawac, lem sã òddzãkòwôł z pùstkòwim i wszëtczima lëdzama na nim
żëjącyma, bò jô jidã w swiat.
Òn na to béł cëchò, le zdrzôł mie długò w òczë, tej pòłożił mie rãkã na remieniu i rzekł:
– Remùs, przëbôcził të so, com cë w nen czas mówił w chléwie?
– Wiém! – òdrzekł jem. – Të pòwiedzôł: Remùs, ma jesz rôz lepszi hańdel zrobima, ma dwaji. Tobie
nie je napisóné, żebës na pùstkòwiu przë kòniach i płëgù dożdôł sã sëwi głowë. Tak mówi twòja planéta
w twòjich òczach napisónô… I dzywno mie, żes të to wiedzôł.
Gaba pòcziwôł głową i pòwiedzôł:
– Stôri Żid wiele wanożił pò swiece ze swòjim pińdlã. Wiele lëdzóm zazérôł w òczë, ùszama wiele jich
gôdczi słëchôł. Żid wiele mëslôł, ale nie mówił le to, czegò lëdze z chãcą słëchają… Bò Żid chce zrobic
geszeft. A jakbë mógł robic geszeft, żelëbë lëdze sã gòrzëlë na jegò gôdkã? Jô zarô widzôł, że cë z òczu
jinaczi patrzi niże nym robòcym lëdzóm na pùstkòwiu. Jô cë pòwiém: Ruchna të môsz parobka, ale
z òczu cë patrzi jak tim, co pò lëdzczich plecach na kònia sôdają. Në, nie gòrz sã, Remùs, ale jô wiém
wszëtkò. Òwcã cygnie do òwcë, psa do swòjégò równégò, a wilka do wilczëcë. (…) Cëż të terô bãdzesz
robił na swiece?
– Jô jidã w swiat!
– Në, co znaczi „jidã w swiat”? Swiat je wszãdze ten sóm, co tu na tim môlu w lese. Nicht cë za darmò
nie dô ani jesc, ani pic. Kò jednak mùszisz miec na noc dak nad głową i mùszisz dëtka zarobic. Czë të
chcôł w służbã wstąpic do gbùra?
– Nié!
– Môsz të jaczi spòsób?
13

– Móm dwadzesce talarów.
Na te słowa Żid pòmeditowôł, pòłożił pôlc na swòjim dłudżim nosu, wëtrzeszcził na mie òczë, jakbë
mie miôł jaką wiôlgą prôwdã pòwiedzec i rzekł:
– Słëchôj terô mie! Bò jô znajã swiat. A nie mówi nick, le pòj ze mną prosto do Lëpna. Cëż jô cë
rzekł na pùstkòwiu przë ny òrãdzë? – Ma dwaji zrobima jesz lepszi hańdel. Pòj i zdôj sã na mie, a bãdze
wszëtkò dobrze.
Przëpił sã Gaba do mie jak pijówka i prowadzył mie we wsë prosto do szkólnégò. Ten mieszkôł
w môłim bùdinôszkù, stojącym w ògrodze pełnym kwiôtków. (…) Jak we snie jô szedł ze Żëdã stopienie w górã do môłi jizdebczi. Miała òna le jedno jediné òkno, a czej jem wezdrzôł przez nie, cepłô krew
mie do serca zalecała: Tam w ògrodze naprocëm mòja królewiónka za rãkã prowadzëła môłé dzeckò
pò stegnie. Żid sã ùsmiéchôł i pitôł:

– A gdze të òstóniesz dzys òb noc?
– Jô nie wiém!
– Ale jô wiém. W ti jizdebce. W ni téż bãdzesz mieszkôł. – A cëż të bãdzesz robił jitro?
– Jô jesz nie wiém.
– Ale jô wiém, jô cë pòwiém. Të wezniesz karã na jednym kòle, wladëjesz na niã towarë i pòjedzesz
w swiat, òde wsë do wsë. I bãdzesz lëdzóm przedôwôł piãkné ksążczi ò Genowéfie, a dlô białk gùzyczi
i nitczi. A co të zrobisz dzys?
– Nie wiém.
– Ale jô wiém! – Të kùpisz òd Żëda Gabë jegò towarë, chtërne òn tu w pińdlu mô, i te, co òn mô
króm tegò złożoné ù pana szkólnégò. Zapłacysz za nie tëlé, co pón szkólny pòwié, czej je przedtim òtaksëje. Bò Gaba mô ju lata i mùszi jic na depùtôt, bò nodżi gò nie chcą niesc. Tëlé sã nachòdzył przez dłudżé lata. Tej pòprosysz pana szkólnégò, żebë cë jesz do tegò zapisôł towarë, chtërnëch Żid przedawac ni
mòże: ksążczi do kòscoła, różeńce, co lud kaszëbsczi pòtrzebùje. I co të jesz zrobisz dzysô? – Zaarandëjesz tã jizdebkã, bò kòżdi hańdlôrz mùszi miec swòje dodóm, gdze jegò firma mieszkô…
Stało sã, jak Żid mówił. Naszedł pón szkólny i pòwiedzôł, że rada Gabë je dobrô. Za towôr kôzôł mie
zapłacëc pòłową mòjich pieniãdzy z czeszeni. Jô sã pòddôł wszëtczémù, bòm so ùwôżôł, że wanożenim
pò swiece za hańdlarza nôlepi dotrzimóm słowa dónégò niebòszczëkòwi panu Józwòwi na smiertelnym łożu.
14

Na òddzãkòwaniu rzekł do mie Gaba:
– Remùs! Ù waju Kaszëbów je zwëczôj stôri wëpic lëtkùp, czej zrobisz jaczi geszeft. Në, jak më mómë
wëpic lëtkùp, czej të nie pijesz, jô nie pijã i pón szkólny nie pije. Lepi bãdze, czej sã ùraczima mądrim
słowã. Jô ce nie òszukôł, të mie rzetelno zapłacył: wszëtkò je w pòrządkù. I to cë rzekã: Twój geszeft
pùdze dobrze, ale jô sã bòjã, że twòja wilczô nôtëra narobi cë jinszich kłopòtów, jaczich mòja żëdowskô
mie bë nie narobiła. Ale na to ni ma radë. Gãs mô jinszé prawò, lës mô jinszé, a jastrzib jinszé.
Tej òn mie jął ùczëc mòjégò nowégò rzemiãsła. Dôł mie kalãdôrz, w chtërnym bëłë zapisóné wszëtczé jôrmarczi i òdpùstë, na chtërne jô miôł wiezc mój towôr. A radzył mie nie nosëc gò na plecach,
le wòzëc na karze, bò to mie lepi słëchô.
We wieczór, czej jô pierszi rôz w żëcu kłôdł sã pòd cëzym dakã do spaniô, miesądz swiécył do mòji
jizdebczi. (…) Nad dakã pałacu z nocnégò nieba mrugałë kù mie gwiôzdë, te same, co na pùstkòwiu
za lasã. A jô zdrzącë na nie, wiedzôł, że mòje drodżi w nich napisóné jic mùszã i że prôce mie w nich
namienioné zrobic mùszã, bò wszëtkò to wòlô Bòskô.
Aleksander Majkòwsczi, Żëcé i przigòdë Remùsa, Oficyna Czec, s. 137–140.

2

Przetłómaczta wëpisóné przez waji niezrozëmiałé wërazë. Spróbùjta nie kòrzëstac ze słowarzów,
le wëjasnic z kòntekstu.
Żëdzë dosc czãsto wëstãpùją w lëteraturze. Mómë nawetka
mòtiw Żëda tułôcza. Historiô spòlëznë żëdowsczi i ji pòliticzné
kawle sprawiłë, że Żëdzë mùszelë biôtkòwac sã ò swòjã
samòstójnosc. Rzëmióni dwa razë dobiwelë w pòwstaniach,
jaczé przëszëkòwałë pòdbité plemióna Judë. Pò ùpôdkù
drëdżégò w 132–135 rokù Rzëmióni wënëkelë prawie całą
spòlëznã żëdowską z jich tatczëznë. Òdtąd jaż do 1945 rokù
Żëdzë ni mielë swòji òjczëznë i żëlë w wiôldżim roznëkanim
zwónym diaspòrą. Òsedliwelë sã w rozmajitëch krajach na
całim swiece, próbùjącë sã zasymilowac z mieszkańcama
dónégò kraju.

3

Co mòżemë pòwiedzec ò Gabie?
Jaczima znankama mòżemë gò òpisac?

4

Remùs przejął geszeft pò Żëdze Gabie
i terô bãdze wanożił pò Kaszëbach,
òd parafie do parafie, òd jednégò
òdpùstu do drëdżégò. Żebë jemù
dopòmòc, stwòrzë kalãdôrz
z wëpisónyma datama òdpùstów
w twòjim òkòlim, np. całégò
dekanatu.

15

Drëszba na wiedno
Zgromadzta słowa klucze do zéwiszcza drëch / drëszka.

1

Przeczëtôj na głos wedle swòji ùdbë wiérztã Ewë Warmòwsczi.
Ewa Warmòwskô

Drëszkò mòja
Z tobą mòże kònie krasc
z tobą redosc mô pòdwójną szmakã,
a smùtk przenëkô z wiatrã w dôl.
Drëszkò mòja
Midzë nama nigdë na strënie noża
Stegnë razã wëdeptóné,
czasã w sniegù pò pas…
Szczescé i smiéch wiedno z nama

tëlé lat
Drëszkò mòja
bez cebie jakbë żëcégò mni
i pùsti môl
Drëszkò mòja
prawie jak sostra
bãdzë ze mną
Drëszbò najô na wiedno òstóń.

Ewa Warmòwskô, A serce bije jedno…, Bąckô Hëta 2009, s. 44.

2

Jak wôżnô je dlô pòdmiotu liricznégò òsoba do jaczi sã zwrócywô? Co dzãka ni mô?
Jaką mô żëczbã òsoba mówiącô?

3

Znajesz ju rozmajité pòeticczé zabiedżi. Dofùluj tabelã, pòdającë pasowné przikładë.
apòsztrofa
epitet
pòrównanié
anafòra
metafòra

4

Dôj bôczënk, jakô je bùdowa ti wiérztë. Co jã wëapartniwô?
Dôj bôczënk na wersë, sztrofë, rimë.
WIÉRZTA WÒLNÔ – wiérzta, w jaczi jedinym
elemeńtã twòrzeniô je wëapartniony graficzno
wers. Wersë w taczi wiérzce ni mają spòdzéwónégò
ùkładu i mògą bëc parłãczoné na dowòlny ôrt.

5

16

Kòrzëstającë ze słowiznë zgromadzony na pòczątkù ùczbë, napiszë wòlną wiérztã ò swòjim
drëszstwie. Pòdzelë sã pòeticczim taleńtã z drëchama na pòstãpny ùczbie.

Ùroczëstô przësëga
Spróbùj wëzgòdnąc ò kògùm bãdze wëjimk na dzysészi ùczbie. Niech ce naprowadzą wskôzë.

• Bòhaterka lekturë z klasów IV–VI napisónô przez kanadijską pisôrkã;
• Na spòdlim ji przigòdów pòwstałe filmë i seriale;
• Òstało wëdóné 9 dzélów przigòdów ti bòhaterczi;
• Je serotą, co nalazła swój môl na zemi, jak bëła 11 lat stôrô;
• Bòhaterka je apartnym dzéwczëcã ò ògnistoczerwònëch włosach;
• Nalazła swój bezpiek na Zelony Grzëpie;
Na gwës ùdało cë sã zgòdnąc, ò kògùm za sztót bãdze gôdka.

1

Przeczëtôjta wespół wëjimk, co pòchòdzy z ksążczi „Ana z Zelony Grzëpë”, chtërnã z pòlsczégò
skaszëbiła Magdaléna Bòbkòwskô. Òb czas czëtaniô dôj bôczënk na òsoblëwé zdarzenié,
w chtërnym ùdzél miałë dzéwczãta: Ana i Diana.

Ògard Barrëch bëła to jistnô gãstwina kwiatów, chtërne w kòżdim jinszim, nié tak rozsądzënkòwim
i widzałim sztërkù bë dostałë czëłą Anã w zadzëwòwanié. Òbkrążiwałë gò rozkòscérzoné, stôré wierzbë
i wiôldżé, wësoczé chójczi, pòd chtërnyma grużdżëłë sã kwiatë nielëdającé bòkadoscë słuńca. Wëpùcowóné stegnë ò prostëch réżkach, z chãdodżim ùbrzegã z òbëdwùch stronów zrobionym z rekówków
przëcynałë gò na wszëtczé stronë jakbë czerwioné, mòkrawé blewiązczi. Zôs na zôgónkach bëstrzëła sã
jistnô rozpùstnosc nôbarżi ùroklëwëch kwiatów. Kwiatowałë tam różewé marzëbiónczi i wiôldżé, pëszné,
czerwioné bùjónë, biôłé narcyzë ò rozprzenôszny pôsze i cérzónowaté pòlné różëczczi, czerwioné,
17

mòdré i biôłé òstróżczi i lilewé zwónczi, grądka piôłniégò, szléfë trôwë i òberwasu, czerwioné jaskùlczé òczka, lelije i bòkadosc słodczégò kléwru ò letczim, pôsznym, mitczim jak pùch kwiacëkù, czerwionô szôłwija, wëstrzélającô swòjima płomieniowima pékama nad wësmùkóné biôłé pelargònije. Béł
to ògard fùl parmieniów słuńca, brzãkòtu pszczołów i wiéwù wietrzëka, chtëren szemarził i wôrskôł
strzód drzewów widzawno òczarzony swòją wanogą.
– Wejle, Diano – rzekła kùreszce Ana cëszi, jaż do szeptu, i skłôdającë przë tim rãcë – czë jes dbë,
że bãdzesz mògła mie ùlubic chòc përzinkã… tëlé, abë òstac mòją serdeczną drëszką?
Diana rozchachòtała sã. Smiała sã wiedno, niżle cos pòwiedzała.
– Kò pewno, że jo – òdrzekła prosto. – Ceszã sã baro, że bãdzesz mieszkała na Zelony Grzëpie.
Bãdze mie lubkò miec gòwarzëstwò do rozegracjów. Ni ma tu w sąsedztwie niżódnégò dzéwczëca,
a mòje sostrë są jesz za malińczé.
– Czë przësygniesz, że bãdzesz mòją drëszką na wieczné czasë? – spitała chùtkò Ana.
Diana blôsknãła ùrzasłô.
– Le to je baro lëchò przësëgac – rzekła z wërzutã.
– Cëż znôwù! Nie je brzëdkò przësëgac, tak jô mëszlã. Są dwa ôrtë przësëdżi.
– Jô czëła blós ò jednym – rzekła Diana z wątpienim.
– Ano, prawie je i drëdżi. Nijak nié lëchi! Je to prosto ùroczëstô òbiecónka.
– Në jo, to cos jinszégò – Diana dała prôwdã ze zletczenim. –Jakno jã dôsz?
– Pòdôjmë so rãce… òt tak – rzekła Ana pòwôżno. – To bë prawie miało sã òdbëc nad płënącą wòdą,
le më so mòżemë przedstawic, że na stegna je to płënąca wòda. Jô pierszô wëpòwiém nã przësëgã:
„Ùroczësto òbiecywóm i przërzékóm òstac wiérną mòji nôlepszi drëszce, Dianie Barry, dopóczi słuńce
i miesąc bãdą jistniec”. Pòwtórzë to samò, leno wstawi mòje miono na môl swòjégò.
Diana pòwtórzëła „przësëgã”. Gwës rozchachòtała sã na zôczątkù zdaniégò i na kùńcu, pòzdze
pòwiedzała:
– Jes baro apartnym dzéwczëcã, Ano. Jô czëła ju ò tim pierwi. Le mie sã zdôwô, że bãdã ce baro
lubiła.
Lucy Maud Montgomery, Ana z Zelony Grzëpë,
skaszëbiła Magdaléna Bòbkòwskô, Gduńsk 2017, s. 112–114.

2

Jaczé wôżné wëdarzenié òdbëło sã w ògardze Barrëch? Nalezë pasowny wëjimk ò môlu
wëdarzenia i dopiszë znankòwniczi do jistników.
sztërk –

wierzbë –

chójczi –

kwiatë –

stegnë –

marzëbiónczi –

bùjónë –

narcyzë –

różëczczi –

òstróżczi –

pelargònie –

kléwer –

szôłwija –

jaskùlczé òczka –

3

Do zesziwkù zapiszë porównania ùżëté w tim wëjimkù.

4

Kòrzëstającë ze słowiznë zgromadzony w cwiczenkach 2. i 3. òpiszë swòjima słowama
ògard Barrëch.

18

5

Wëmëslë pòeticczé pòrównania do wskôzónëch wërazów.
wësoczé chójczi

grużdżałë sã kwiatë

brzãkòt pszczołów

6

Òb czas jaczich wëdarzeniów lëdze skłôdają so przësëdżi? Pòdôj przikładë. Ò czim nót je
pamiãtac, dającë słowò?

7

Przërëchtuj z drëchã/drëszką scenkã, jak Ana i Diana skłôdają so ùroczëstą przësëgã.

Drëch Trąba
1

Wësłëchôj ùwôżno pòstãpné przigòdë Remùsa. Ob czas słëchaniô wëpiszë wiadła ò nowim
drëchù Remùsa – Trąbie.

Wzął jem tedë jednégò dnia swòjã karã z towarã i karowôł w swiat. Jesz jem nie dokarowôł do lasa,
a ju naszedł jem grôcza Trąbã z Lëpna. Na plecach łiszczała jemù złotawô trąba, a pòd pôchą trzimôł
we warpiany torbie łãczk i skrzëpice. Môłi to béł chłop, ale chwatczi jak żëwé srébro. Mòże jemù téż
bëło jinszé pò prôwdze przezwëskò, ale lëdze gò le Trąbą wòłelë, a jegò białkã zwelë Trąbiną. Òbrócył
òn sã i na mie żdôł.
– Gdzeż to Bóg ce prowadzy, Remùs?
– W swiat!
– Mie téż! – rzekł Trąba. – To nóm droga jedna. Mòżema jic w gromadze i ze sobą kôrbac.
– Jakòż ma móma ze sobą kôrbac – òdrzekł jem – czej të mòji gôdczi nie bãdzesz rozmiôł, bò jô
móm jãzëk skażony òd ùrodzeniô?
– Tak të do mie nie gadôj! – òdrzekł Trąba. – Bôczë: Co mòje skrzëpczi spiéwają i co mòja trąba
graje, to jô rozmiejã wszëtkò. A ni miôłbëm rozmiôc twòji gôdczi lëdzczi?
– Czej tak, to gadôjma!
(…)
Tak ma tedë szła przez las całi sztëk òkòma sebie, jaż słuneszkò wëszło wësok na pôłnié. Tej stanowiła jesma sã w gãstëch chòjnach i sadła jesma na mechù. Trąba zarô wëdobéł z torbë bùdelkã
ze szpirtusã, pòcygnął spòro i mie pòdôł, mówiącë:
– Na, Remùs, i sã napij!
Ale jô sã òdezwôł:
– Napij le sã sóm i niech cë bãdze na zdrowié, bò jô gòrzôłczi nie pijã!
Òn sã nie rozgòrził, że mù òdmôwióm, le pòcygnął jesz rôz i rzekł:
– To niech bãdze za cebie, żebës ni miôł krziwdë. Bóg z tobą, Remùs! Nie pijesz gòrzôłczi. Ale to
nie je dlô mùzykańta taczi zwëczôj. Czej grajã na wieselu, òbrazëlëbë sã państwò młodé, czejbëm nie
wëpił na jich zdrowié. Czej mie kùrzatwa nańdze w pòlu, czim bëm sã rozgrzôł? A czej jidã na nôcãższi
termin*, to znaczi do mòji kòchóny białczi Trąbinë, ach, jak mie pòtrzeba pòcechë, bëm strzimôł!
*

baro drãdżi òbrzészk, zadanié do wëkònaniô

19

Sto kroków òd chëczë weznã jednégò, na przededwiérzu drëdżégò, a z lecërzã w rãkù trzecégò. Tej jô
ju nabrôł cerplëwòscë tëlé, co skóra òsła Mackòwégò. A ti nót baro z mòją białką! Kò të, Remùs, nie jes
żeniałi?
– Nié! Jô sã téż żenic nie bãdã!
– Ha, ha! – rozesmiôł sã Trąba. – Na ten żart jô mùszã jesz jednégò wëpic!
A jak wëpił, tej rzekł ze smiéchã:
– Nie bãdzesz sã żenił! Tak jô téż mëslôł. Bò wej! Cëż mie pò białce? Jem jak skòwrónk w pòlu i jak
smiecoch na wiesczich drogach. Nie ùsedzã na môlu. A jednak jak na ce sydła założą, to ce ùwãdzą.
Bò białka, bôczë, chòc to nibë słabé stwòrzenié, ale przemëslnoscë mô w jednym pôlcu tëlé, co chłop
w całi głowie na ten spòsób. Niech mie bùdelka w czeszeni wëschnie òd razu, żelë wiém, jak jô sã dostôł
w swiãti stón małżeńsczi, bò dobrą wòlą to nie bëło.
(…)
Pò tim òdpòczinkù wzął jem swòjã karã w rãce, a Trąba swój tłómòczk na plecë i pòszła jesma w drogã.
– Gdze të mëslisz òstac òb noc? – pitôł sã Trąba òb drogã.
– Nie wiém! – òdrzekł jem. – Pón Bóg dôł pògòdã cepłą, to wëspiã sã na pòlu.
Trąba pòkrącył głową.

– Jak ni ma jinszi radë, to rôd wëspiã sã w pòlu jak zajk. Ale człowiek jednak nôprzód szukô dakù
nad głową. Jô cë co pòwiém: Do wieczora zańdzema na fòlwark Zwadã, gdze òbaji zarobima. Të tam
wëzbãdzesz co z twòjich towarów, a jô zagrajã dzéwczãtóm i parobkóm do tuńca, to bãdã miôł téż co
wzątkù. Na noclég pùdzema do stôrégò młëna niedalek fòlwarkù. Tam naju nicht bùdzëc nie bãdze,
przënômni nié lëdze żëjący, bò młin òd wiele lat ju nie chòdzy, a lëdze mówią, że tam strôszô. Czë të
jes bòjący, Remùs?
– Nié! Jô sã nie bòjã.
(…)
Tak ma sã zabrała do tegò młëna; jô z dwùma pãkama słomë na mòji karze, a Trąba z letką fórą
swòjich dwòje instrumeńtów na plecach. Tã słomã delë nóm lëdze na leżã we młënie. Jeden z nëch
lëdzy, stôri dżôd, co pewnie ju na szarwark nie chòdzył, przëstąpił do naju i rzekł:
– Jô waju kąsk òdprowadzã, bò to pewnie ju òstatny rôz, że taczich jak wa dwaji na fòlwark wpùszczają.
– Jakùż to? – pitôł Trąba.
20

– Pòjta le, to wama wszëtkò òpòwiém. Jô stôri ani do robòtë, ani do tuńca, a jednak ùsnąc ni mògã.
Tak më szlë w gromadze kù młënowi.
(…) – Zaczãło to sã, jak nasz pón sprowadzył so białkã ze swiata, chtërna klekòtu młëna słëchac ni
mògła. Dzéwczi z dwòru pòwiôdałë, że jak mùcha szła pò òknie, to pani bëło, jakbë tëmrôtowi wóz
tërkòtôł pò kamieniach. Dlôtegò młin stanąc mùszôł. Czej gò pò latach znôwù zapùscëc chcelë, kòło
młińsczé żódną miarą nie chcało sã òbracac.
– To kara Bòskô! – rzekł Trąba.
– Ti ùdbë më bëlë wszëtcë, më lëdze szarwarkòwi. A to sã pòkôzało jesz widni, bò jak młin stanął,
tej zemia òprzestała rodzëc. Syn i dwie córczi ùrodzëłë sã naszémù panu, dwór rósł, ale stodołë stôwałë
sã òd lata do lata za dużé, bò nie bëło co w nie kłasc. Le dwór, jak jem rzekł, robił sã wiãkszi. Dlô pani,
co ni mògła czëc marszu mùchë pò òknie, pón wëbùdowôł nowé skrzidło, bë miała lepszi bezpiek. Stąd
wieczór kòle wieczora bëło czëc mùzykã, bò zjéżdżelë sã gòsce. Ale to nie bëlë naszi. Òni gôdelë różnyma cëzyma gôdkama, chtërnëch më prosti lëdze nie rozmielë.
Biwało, że zaprosëlë dzecë do spiéwaniô przed gòscama abò jaką stôrą białkã, bë pòwiôdała bôjczi.
Tej òni wszëtcë òbstąpilë jich i sã dzëwòwelë, że jesz takô mòwa je na swiece jak nasza kaszëbskô.
Ale sóm pón ùdôwôł, że ji nie rozmieje. Jô w głowã zachòdzył, jak to mògło bëc. Tec znôł jem jegò
starka i òjca, i samégò pana òd dzecka, a nigdë z nama nie gôdelë jinaczi jak pò naszémù. Bòdôjże òd
pòczątkù swiata abò przënômni òd pòtopù – bò tej sã wszëtcë lëdze wëtopilë – sedzała jich rózga na
ti zemi. Wiarã mają naszã. Ale przezwëska jich jô nie wëmówiã – niech lëdze ò nim zabôczą – bò jitro
pón nasz te młënë, wòdë i lasë, i całą zemiã przedaje przëwãdróm z niemiecczich krajów.
Ale mie na taką gôdkã stôrégò chłopa sã cãżkò zrobiło, bòm so przëbôcził, co mie niebòszczëk pón
Józef na smiertelnym łożu pòwiedzôł:
– Naszedł nieprzëjôcél òd zôchòdu i ùriwôł nóm krôj za krajã, wiedno jidącë na wschód słuńca.
Tak przeszedł Òdrã i mòrził sã nôparce kù Wisle i doparł swégò!
Rzekł jem tedë do Trąbë.
– Dopëtôjże sã jegò, czemù nie jidą do pana z prosbą?
Stôri chłop sã òdezwôł:
– Pòszlë jesmë do niegò, pòszlë: Miotk i Nowc, i Labùda stôri, i drëdzë. Ale òn wënëkôł nas. Béł tam
ù niegò taczi pëszny pón z miasta z czôrnyma òczama i z czôrną brodą. Jô nie wiém, ale òn mie przëbôczôł òb czas naju rozmòwë Lëcëpra òbleczonégò w pańsczé ruchna. Ten le wëszczérzôł zãbë i rzekł
do naju gôdką naszą:
– Nie mącëta, ludkòwie, waszémù panu w głowie! Wié òn sóm, co robi. (…)
I smiôł sã nen pieczelnik wszëtczima zãbama. Ale nasz pón pòrwôł harap i zamiast na niegò zamierził sã na nas i wrzeszczôł:
– Pòchadôjta, hùńcfòtë, bò waju spierzã jak psów, wa mamùtë!
Ale nen òbleczony za pana Lëcëper gò rãką zatrzimôł i sã rzechòtôł:
– Jidzta terô, ludkòwie, bò pón sã gòrzi. Mô òn dosc kłopòtów, a wa psëjeta mù dobri hańdel.
Na to zrobiło mie sã srodze markòtno, tak jem wzął sã i rzekł:
– Pòjta lëdze! Tu cnota je towarã i dobré jimiã ù Bòga i lëdzy.
I më szlë. (…)
Skóra na mie cerpła i straszno mie sã zrobiło na taczé bluzniérstwò. Drëdżim tak samò bëło, tak
żesmë wëszlë, nie pòchwaliwszë razu Pana Bòga. A jak më ju stojelë na przededwiérzu, òkno sã w pałacu òdemkło i nen sóm niezbëdnik wòłôł:
– Hej, lëdze! Przińdzta jitro na lëtkùp pò zôchòdze słuńca. Kòżdi chłop dostónie talara, a kòżdô
białka bestrą chùstkã. Na pamiątkã. A pòczestënk bãdze jak na wieselu!
Ale më so delë na to mòckò rãkã i dôlëbóg, że na nen pòczestënk nie pùdzemë, bò naju za baro òbrazył. Biwało, że niebòszczëk nasz stôri pón naju wëszkalowôł òd złodzeji, òdrzëmiechów, pieczelników,
pòganów, ale nóm nigdë taczégò brzëdczégò przezwëska nie dôł jak: mamùtë! (…)
21

Ùmãcził sã stôri swòją gôdką, że jaż mùszôł sadnąc na miedzë i sã wësapac. A jak sã wësapôł,
pòdniósł rãkã.
– Tam za tą drogą, co wzdłuż rzéczi prowadzy, we wądole stoją młin i piła. Czejbë nie bëło tak
cemno, widzałabë jesta dak, co zeza górczi głowã wëtikô.
Aleksander Majkòwsczi, Żëcé i przigòdë Remùsa,
Oficyna Czec, s. 141–146.

2

Ùłożë pòsobicą wëdarzenia z żëcô familie pana na Zwadze.
Òżenk pana na Zwadze z białką ze swiata.
Zatrzimanié młëna.
Zagrańczny gòsce i zabawa co wieczór.
Dostatné żëcé familie w Zwadze.
Dzecë wastostwa na Zwadze.
Spòtkanié chłopów z panã na Zwadze i prosba ò zmianã decyzje.
Delikatnosc białczi pana.
Rôczba na lëtkùp.
Pùsté stodołë.
Kaszëbsczé dzecë i starkòwie jakò òchlëna na zabawach.
Rozbùdowa fòlwarkù.
Niemiłô rozmòwa z „Lëceprã”.
Górz pana Zwadë.
Sztelowanié sã pana.
Pòstanowienié ò sprzedanim fòlwarkù.

3

Przeczëtôj zaznaczony wëjimk tekstu. Pòwiédz, co mëslisz ò pòstawie pana?

4

Pëszny pón z miasta z czôrnyma òczama i czôrną brodą bãdze jesz nierôz spòtikôł sã
z naszim Remùsã. Wiedno tam, gdze tëch dwùch sã pòtkô, Remùs bãdze miôł jiwer.
Czernik, bò tak nazéwô są „Lëcëper”, gôdôł: „Ùwôżtaż, zemia to je taczi towôr, jak na
przikłôd twòje celã. Czej chcesz, mòżesz je przedac kòmù wòlô z głową i ògónã, bële
cë dobrze zapłacył”. Jaczé je twòje zdanié na ten temat?
Wëpełnij rozsądzënkòwé drzéwkò. Zgromadzë argùmeńtë za i procem tegò hańdlu.
Jaczé wôrtoscë bãdą towarzëłë taczim rozrzeszenióm.
Pózni napiszë w zesziwkù czile zdaniów przedstôwiającë swòje zdanié.

22

ROZSĄDZËNKÒWÉ DRZÉWKÒ

5

Przëbôczë so wiadła z reglów pisënkù ù i ò. Z tekstu wëpiszë pò 5 przikładów labializacje
na pòczątkù wërazów i pò kòżdim ze spółzwãków.

6

Wëbierzë 5 wërazów ze zadania 4. i spróbùj ùłożëc z nich le jedno zdanié, jaczé pózni
pòdiktëjesz klasë.

Jotacjô – pisënk i wëmòwa spółzwãkù j w wërazach
zaczinającëch sã na i, czasã na a, e.
jidą, jimiã, jinaczëc sã
Jéwa, Jadam, janiółk, jaż

7

Nalezë w (zaznaczonym wëjimkù na starnie 21) teksce wërazë, w jaczich doszło do jotowaniô.

8

Na spòdlim tekstu i zgromadzonëch przez ce wiadłów z pòczątkù ùczbë, namaluj pòrtret Trąbë.
Zróbta pòkôzk i zagłosujta na nôbarżi apartną prôcã.
23

To je waspón Mùcha,
pón Zôbòrsczi, król jezora
(…) – Z nama zle! Bò cëż? Pòbił jes Stracha we młënie, pòłómôł jes szablã panu, że gò òd gòrzu paraluż
trzasnął. Żebë nié ten Czernik, to bë lëdze bëlë zarô nad nama sąd sprawilë, a Pón Bóg wié, jakbësma
bëła z jich rãk wëszlë. Òbôczisz, że òni naslą na naju szandarów i naju do sôdzë zamkną.
– Bóg jich tam wié, co òni zrobią! – rzekł jem do Trąbë. – Tec jô so le sprawiedlëwie pòstąpił, a të,
Trąbò, nijak ni môsz winë.
(…) Jak jesma sã najadła i napiła w nym nórcëkù pòd gòłim niebã mòdrim, Trąba westchnął i pòwiedzôł:
– Ni ma czegò żdac! Jesma jak ten jôzc i ten zajk, i te skórcë na pòlu zdóné na òpiekã Bòską jediną. Lëdze za nama bãdą szukelë, a chto wié, czë i czedë naju przëtrzimają? Pòkąd të, Remùs, béł jes
pò wòdą, ùłożił jem so w głowie tak: Jidą krziżowé dnie. Tej z całëch Kaszub zbiérają sã lëdze naszi
w Kòscérznie na kómpaniã do Wejrowa. W pòniedzôłk reno òni wëmaszerëją. Dzysô mómë czwiôrtk.
Czej ma sã w niedzelã dostóniema do Kòscérznë, tej tam bãdze takô gromada lëdztwa, że chcôłbëm widzec tegò szandarã, co bë naju wëszukôł. Bò cëż të mëslôł? (…) Twòjã karã të mùszisz gdze w Kòscérznie w pierszich chałëpach miasta òstawic, bò bë ce pò ni pòznelë. Bò że të jezdes taczi wësoczi dżiżanga,
to znôwù nie je tak zle. Bãdze tam chłopów znad Wdzydzczégò Jezora, z chtërnëch téż czasã mòżno
zrobic dwùch. A króm tegò z Gòchów. Bò tam w parafiach bòrëszkòwsczi, brzezyńsczi i kònarsczi rosce dosc tëlé dôwnëch waspanów, dłudżich jak drądżi. Jesz dzysô pòznac, że jich przodkòwie chòdzëlë
w żelôznëch blachach i jezdzëlë na wësoczich kòniach. Z tima të sã trzëmôj w gromadze, a żóden szandara nie pòznaje, że të ten Remùs, chtëren panu szablã złómôł i Stracha rżnął na młińsczé kòło.
Béł jem wiarë, że rada Trąbë je dobrô. (…)
Wzął Trąba i wrzucył pôrã knëpli w òdżin, (…) i pòwiedzôł:
– (…) Do wieczora, żelë bãdzema nodżi dzyrskò wëcygała, duńdzema do wiôldżich wód Jezora
Wdzydzczégò. Tam ùsadło czile wiosk, pełnëch rëbacczégò nôrodu, na jegò biôłëch brzegach. Wiém
na tëch wòdach jednã wëspã, chtërnã zwią Glónkã. Tam më sã zatacymë. Żëwnotë jô ze wsë przëniosã:
bùlew, krëp, a na sledza z karczmë të môsz mòże pôrã dëtków przë sobie?
– Móm.
– Tej wszëtkò je w swòjim pòrządkù. Le òb drogã òmijac bãdzema wse, bò kaduk nie spi. A mòże
naju bãdą gònic?
Wieczorã tegòż dnia, òminąwszë Wiele, skąd dalek witałë cebùlowaté wieże kòscoła, doszła jesma do
Knieji, pùstkòwiô ùkrëtégò nad òtnogą Wdzydzczégò Jezora, gdze nóm delë jesc i pic. Pòtim òbeszła jesma
lasã do Plãs. Ju naszła noc i cemno sã zrobiło na swiece i cëchò. Le z daleka czëc bëło ùjôdanié psów.
Ma szła brzegã, żebë nalezc jaczi czôłen i pùscëc sã na nim pò wòdze kù òstrowiu, na chtërnym Trąba
nóm noclég namienił. Nalazła jesma gò nareszce, a w nim wiosło. Wëlała jesma tedë z niegò wòdã,
zapakòwała mòjã karã i towarë i pùscëła jesma sã na cemné wòdë. Wiosłującë, rzekł Trąba do mie:
– (…) Zdrzë, brace, przed sebie! Żelë rëchli niże jô w ti cemnoscë ùzdrzisz jaczi brzég kraju, to rzekni.
Bò pòdług mòjégò òbrechùnkù jedzema prosto na Wdzydzczi Òstrów, a ma chcema na Glónk. Totéż jak
nóm przińdze jaczi brzég na òczë, skrącyma na prawò i wedle brzegù pòbieżima, jaż òn sã skùńczi. Tej le
kawałuszk òtwarłégò jezora nóm przińdze przepłënąc, a Glónk jak wësokô òpòka wstónie przed nama.
Przeprawa nasza òdbëła sã, jak Trąba sã spòdzéwôł. Pò gòdzënie jazdë czôłen nasz zaskrzëpiôł na
piôskòwatim brzegù. Wëskòczëła jesma i wëcygnãła czôłno na brzég. (…)
– Nôprzód – rzekł – wëcygniema czôłen dobrze na krôj, cobë gò nóm wòda nie zabrała. Twòje towarë mògą tam w ti chwilë jesz bezpieczno leżec, jaż wëszukóma sobie leżã. Jô tu òd tëlé czasu nie biwôł,
24

że pò cemkù ni mògã sã òd razu rozeznac. Ale pòżdôjma gòdzynkã, jaż miesądz wińdze i sã kąsk rozwidnieje. A òb ten czas sadniema nad kańtą lasu pòd drzewama. (…)
I widniało dosc chiże. Szerokô, czerwionô, jakbë złotô stegna kładła sã òd ksãżëca na jezoro, a jak
ju szeroczi rąb jegò wëchilôł sã na pòdniebiu, tej jô ju rozeznôł dobrze przed nama łączkã, a na ni kù
mòjémù dzëwòwaniu trzë kòpice sana. Trąba je ùzdrzôł téż, smiôł sã i rzekł:
– Co to za gòspòdarze w tëch wsach, że dadzą sanu na łące zgnic! Mùszą gò miec dosc tëlé, czej ò nie
nie dbają. Bãdzema so terô szukała jaczégò szałasu, jak òni gò tu lubią wëstawiac, czej òwcama pòtrôw
wëpôsają.
I chcôł wstac, ale sã zatrzimôł, pòkôzôł pôlcã na łączkã i rzekł:
– Czë mie le sã tak zdaje? Ale przësągłbëm, Remùs, że ta jedna kòpica sana sã rëchała?
Smiészno mie sã zrobiło, alem pitôł:
– A jakôż to kòpica sã rëchała?
– Ta, z chtërny nen cenczi szach w górã jidze!
Patrzã. Ksãżëc rozswiécył ju noc tak, że wszëtkò widzec bëło jak za dnia. Ale na kòpica z drążkã
stojała cëchò, jak te drëdżé dwie.

– Widzysz, że sã nie rëchô – rzekł jem. Ale ledwiem to pòwiedzôł, tak i jô widzôł, że ta kòpica sã jãła
zybòtac razã z nym drążkã w nã i w òwã stronã.
– Cëż na swiece! – mëslôł jem sobie. Na pùstkòwiu Zôbłocczégò czuł jem nierôz gôdkã ò tańcëjącëch
przed wschòdã słuńca kòpicach sana, alem na òczë taczégò cëdu jesz nie widzôł.
Trąbie sã zrobiło straszno. Ùchwôcył mie za rãkôw i mówił:
– Remùs! Pòjma stąd précz, bò tu niedobrze. Jaczés Złé nóm kôzało wlezc akùratnie na Glónk, jakbë
tu wiãcy òstrowów nie bëło. Pòj! Twòje towarë jesz leżą na czôłnie. Òdepchniema sã na wòdã i dali.
Pòpłëniema na Òstrów Wdzydzczi, blëżi lëdzy.
Ale jô béł czekawi doznac sã, co to za ùkôzka w ti kòpicë sana sedzy. Tak jem pòcészôł Trąbã:
– Pò cëż sã bãdzesz bòjôł, czej jes chrztã swiãtim òchrzcony i Złé do cebie przëstãpù ni mô? (…)
Mòje słowa trafiłë Trąbie do serca i dodałë mù dëcha. Wëdobéł chiże z drëżącyma rãkama z miészka
na plecach swòjã szklącą trąbã i jął dąc. A głos jegò trąbë òd razu pòwtórzëłë drzewa i pòsłałë dali na
cëché wòdë jezora, na òstrowë i na daleczé chatë lëdzczé.
Patrzała jesma terô òbaji. Na kòpica z drążkã stojała całą chwilã cëchò. Ale ledwie Trąba òprzestôł
grac, wërazno i pewno jãła sã kòpica pò łączce czôłgac kù nama, co jednak strasznie wëzdrzało.
– Ni móm tëlé dechù – rzekł Trąba – żebë grac dali. Wezma, Remùs, nodżi za pas, póczi pòra.
– Spróbùj jesz rôz! – rzekł jem.
Ale nim Trąba wëdmùchnąc zdołôł pierszą nótã piesni nôbòżny, z kòpicë dôł sã czëc głos mòcny:
– Tuńca!
25

I kòpica sã zaczãła zybòtac i skakac jak w tuńcu, jaż mie mrówczi pò plecach przelôtiwałë. Ale mój
towarzësz na głos „tuńca” rżnął swòjã trąbã na zemiã, krziknął „Jezës Marija!” i szust! bòkã w krze,
le za nim tak zaszorzëło.
Terô jô wstôł i żdôł, co sã stónie.
A kòpica, czim krodzy mie, tim wëżi rosła w górã. Kùreszce z ni sano òpadło i stojôł wësoczi chłop
z długą biôłą brodą, w skòrzniach wësoczich, jak je rëbôcë noszą, i z barankòwą mùcą na głowie.
W rãce òn trzimôł długą strzélbã. Tã òn przewiesył przez remiã i wiôldżima krokama szedł kù mie.
Jak naszedł na trzë kroczi, stanął, wezdrzôł z ùwôgą na mie i rzekł:
– Niech bãdze pòchwôlony Jezës Christus!
– Na wieczi wieków. Amen – òdrzekł jem.
Ale òn sã do mie nie przëbliżił. Miôł mie gwësno za jaką ùkôzkã z lasa, bò mòji gôdczi nie rozmiôł.
Tak më całą chwilã na sebie patrzëlë, jaż sã niespòdzéwónie dôł czëc straszlëwi rëk Trąbë:
– Lëdze, retujta, bò ùtonã!
Bëło to wòłóné z taczim strachã, że nen cëzy i jô bez namëszleniô jãła jesma sã przedzerac przez
chróstë. I cëż ma ùzdrzała? Na zybi, co tam òd stronë jezora zelonyma kãpama pòkrëtô stojała, Trąba
sedzôł wëżi pasa w torfie, jak tam wpôdł ùcékającë, i wrzeszczôł wniebògłosë, jak sã doznôł, że sã ni
mòże wëdostac. Zarô téż ten z kòpicë sana òdpiął pas swòji strzélbë z jednégò kùńca i mù kùńc cësnął,
żebë sã ùchwëcył.
– Trzëmôj terô, Trąbò, a ma ce wëcygniema! – wòłôł òn do niegò. (…)
– Stôri Trąbò! Pò cëż të ùcékôsz, czej jô ce prosył, żebës mie zagrôł do tuńca? Bò nié kòżdi dzéń,
chòc të jes taczi méster òd mùzyczi, przëdarzi cë sã òrądz, żebë kòpica sana za twoją nótą tańcowała.
– Ha! To wë jesce, waspanie! – rzekł Trąba. – To wë bëlë ną kòpicą sana. Terô jô wiém, czemù mòja
kanóna, chòc jem z ni strzélôł bòską nótą, ni miała do waju mòcë!
– Cëż të chcôł, Trąbò? Nie sedzôł jô jak mësz, pòkąd të grôł swòjã piesniã? Ale nie wiész të, że zwëczajã kaszëbsczim pò piesni jidze skòcznô nóta? Pò cëż jes të ùcékôł, czej jes miôł do tuńca grac kòpicë
sana? (…) Ten twój dłudżi towarzësz je jinszégò dëcha. Żdôł na mie jak mùr, a jô sã przëznac mùszã,
żem gò miôł za jaką ùkôzkã, chtërna mie zaszła w drogã na ùkôranié. Bò jak jem pòchwôlił Bòga, to òn
mie jakąs cëzą gôdką òdpòwiedzôł.
– Òn mówi naszą gôdką – rzekł Trąba. – Le mô jãzëk skażony tak, że lëdze jegò gôdczi nie rozmieją.
Przezwëskò jegò Remùs, a tam na czôłnie leżą jegò towarë, chtërne òn lëdzóm przedaje: ksążczi, szkaplérze, gùzyczi, nitczi.
– Ha – rzekł waspón – to të jes hańdlarzã! Nie wëzdrzôłbës mie na taczégò, bò cë dzyrskòsc z òczu
patrzi. Chłop z cebie jak stolëm, a serce môsz òdwôżné. Wòlôłbëm ce widzec żôłnérzã, bò môsz wszëtkò, co do tegò nót, a ùrodą bës mógł wëstraszëc w nocë człowieka słabégò dëcha.
I pòdôł mie rãkã, mòckò nią pòtrząsającë. Tej rzekł:
– A të bës téż rôd wiedzôł, chto jô taczi? Niech cë Trąba pòwié!
– To je waspón Mùcha, pón Zôbòrsczi, król jezora! – rzekł Trąba.
A waspón stojôł òparłi na swòji dłudżi strzélbie wësoczi, zdrzący jastrzãbim òkã na naju i wëzdrzôł
pò prôwdze jak król. Rzekł:
– I witóm was w mòjim królestwie jakò gòscy! – Le të, Trąbò, jidz i wëczap sã w jezorze, bò nie
przëstoji, żebës jak jaczi mùlny czôrt òbrôżôł mòje òczë. Ruchna wësëszisz przë ògniu. A të, Remùs,
jidz i zapalë nã kòpicã sana na prawò. Sadni òd ni dwa łokce na zemi, a nie bój sã, że tam mòkro. Wkół
bò je pôrã łokcy cwiardégò i sëchégò grądu. Sedzë cëchò i za mną sã nie òbzerôj, czej chcesz bëc mòjim
przëjôcelã. Jô za chwilã sã wrócã! (…)
Wtim sã dałë czëc kroczi, a w krąg widu weszedł nasz król jezora z flińtą w rãce i wòrkã na plecach.
– Na królewsczim dwòrze mùszi bëc iluminacjô! – rzekł òn, skazëjącë rãką na słup wësoczi ògnia
i troje skrów. – Ale jak ten òdżin ùpadnie, tej nalézemë pòd wãglama królewską pieczéń, chtërną sã
bãdzemë rôczëlë. (…)
Jak òdżin wëgasł, biesadowelë jesmë przë ksãżëcowim widze. Ale wãgle na ògniskù sã żôlëłë i grzałë.
Waspón so zapôlił krótką féfkã, pòłożił na kòlana przed sobą strzélbã, chtërnã snadz nigdë z rãkù nie
wëpùszczôł, i zaczął mówic:
26

– Dobrze tu na tim òstrowie we strzódkù dużich wód, a nad głową pòsowa nieba z miliónama gwiôzd
i dużim widã miesądzowim. Pón Bóg bùdëje wiãkszé i spanialszé pałace niże méstrowie w Gduńskù.
Jô sã czëjã w tim pałacu prôwdzëwim królã. – Dobrze dlô waju, żesta mie naszła dzysô. A wëbôczta nã
kòmédiã z kòpicą sana. Dzys to béł żart. Ale wierzta mie: Tą sztëką jô so nierôz retowôł swòbòdã, a mòże
i żëcé, czej ne kãsé psë prësczé òbławã na mie robilë… Të na mie patrzisz, Remùs, pitającym òkã. Mùszôł
të rosc na baro zapadłim pùstkòwiu, czej të nie czuł jesz ò królu jezora. Trąba mie lepi znaje. Ùważôj: Jô
jem królã jezora i móm wòjnã z królã prësczim. Òn mô lëdzy i wòjska dosc tëlé, a jô le jem sóm jeden
z mòją wiérną strzélbą. Ale òn jesz na mie nie dobéł. Z mòjégò gniôzda na Zôbòrach, tam gdze z wësoczégò brzegù mòja chata zdrzi na wiôldżé wòdë, stądka òni mie wënëkelë. Tam deszcz leje i słuneszkò
Bòżé swiécy z górë przéką rozerwónëch daków, a pòd dakã gòspòdarzi mòja białka z córką i sënã. Jich
dobëtk jedna krowa i jedna szkapa na tëch dużich gruńtach. Bò czejbë daczi naprawilë i dobëtkù sã
dochòwelë, to bë jim to zajął król prësczi za te wszëtczé sztrôfë, jaczé jegò sądë na mie nałożëłë.
Zemia mòja rodzy òstë i òszôc, bò jô, ji pón, tacã sã na wòjnie i ni mògã sã płëga jąc… Dobrze i cepło dzysô przë tim ògniu, ale jidą dłudżé tidzenie, gdze jô so gò òbskacëc ni mògã, bò bë mie zdradzył.
Dzys i jitro wszëtczi lesny sedzą w Chònicach na jaczims swójsczim wiecu, gdze znôwù jaką nową
krziwdã lëdzką òbmëslą. A z tëch, co tu òstelë, szandarów, nicht w pòjedinkã sã na mie nie òdwôżi,
bò srodze mie sã bòją. Dlôtegò mómë dzys bezpiek i mòżemë òdżin palëc.
Ale pòwiédztaż, co waju dwùch sprowadzëło jaż tu na Wdzydzką Pùstą? Czë wa mòże téż co przeskùrzëła procëm prësczim zôkònóm?
– Cëż ma miała przeskùrzëc? – òdrzekł Trąba. – Kò mòjim rzemiãsłã je rozwieselenié serc lëdzczich,
a Remùs niedôwno sã wëkluł na pùstkòwiu jak pilątkò ze skarëpë. Ale ma nocowała na Zwadze we
młënie, a tam Remùs nocnégò Stracha zwëcãżił i górą kòła młińsczégò na dół w rzékã cësnął. Tej bëła
jesma na lëtkùpie w Zwadze, a tam òn panu stôrą szablã złómôł, ò co ten sã tak zajiscył, że gò paraluż
rësził i chto wié, czë żëje.
Waspón wezdrzôł z ùwôgą na mie i rzekł:
– Zwadzczi pón nie żëje! Złé nowinë lecą piorënową chiżoscą. Lëdze z Lëpë ò jegò smiercë dzywną gôdkã òpòwiôdelë. Mówilë, że Czernik zaprosył do mùzyczi Trąbã w gromadze ze samim Lëcëprã
w pòstacji wiôldżégò jak wieżô chłopa. A jak pón Zwadzczi pòdpisôł kóntrakt, tej przëskòcził Złi Duch,
skrącył mù kark z twarzą na plecë, wëwlókł z niegò jesz cepłą dëszã i z nią kòminã nëkôł do piekła.
A zrobił, lecącë nad zemią, taczi wiater, że rëbôcë ni mòglë łowic przeszłi nocë.
Ale Trąba jął mù òpòwiadac, jak to bëło pò prôwdze. A jak skùńcził, tej sedzelë jesmë całi sztërk
cëchò. Kùreszce rzekł król jezora:
– Niech mù tam Pón Bóg na sądze swòjim wëbôczi! Òd knôpiãcëch lat òn gardzył swòjima. Sëna
i córczi dôł wëchòwëwac w Berlinie. Tam òne òdwëkłë òd mòwë i òbëczajów òjców swòjich.
To më, Zôbòrsczi na Zôbòrach, są jinszégò dëcha! Më zachòwelë spùscëznã pò òjcach i z wrogama
nie szlë w kùńszachtë. A òd naszich praw nie ùstąpilë jesmë ani krokù. Bò téż nasza – Zôbòrsczich
– rózga òd stolëmów pòchòdzy. A chto ze stolëmów rodu, ten gwôłtowi nie ùstąpi, chòba ùspi gò sama
smierc… (…)
Słëchała jesma z wiôlgą ùwôgą gôdczi króla jezora, bò mądrze baro przemówił. Za całą chwilã
òdezwôł sã mój towarzësz Trąba:
– To sã wié! Nié tak rëchło zaspiéwają nóm Kaszëbóm na pùsti nocë. Nôdzeja w Bògù, że za tã sprawã we Zwadze jich òbława naju z Remùsã nie złapie. Pòwiém wóm, waspanie, że më sã na tã jintencją
zabiérómë z kómpanią do Wejrowa.
– A jô pùdã z wama – rzekł król jezora.
Trąba pòzdrzôł na niegò i nie dowiérzôł.
– A jak waspana ùchwëcą?
– Jô pùdã z wama w gromadze do tegò swiãtégò miescô, bò móm wôżną kù temù przëczënã! –
òdrzekł król jezora, nie zwôżającë na słowa Trąbë. – A do sobòtë zatrzimóm was w gòscënie. Legnita
w tim tu môlu! Deszczu nie bãdze. A latkò kanãło rëchli niż w jinszé lata. (…)
Aleksander Majkòwsczi, Żëcé i przigòdë Remùsa, Oficyna Czec, s. 165–178.

27

@ 1

2

Kòrzëstającë z kartë w internece i na spòdlim wëjimkù tekstu Aleksandra Majkòwsczégò,
zaznaczë môl, w jaczim schronienié nalezlë Remùs z Trąbą.

Zaznaczë Zemiã Zôbòrską. Jaczé môle nôleżałë piérwi do Zôbòrów, a jaczé dzysô?
Wëzwëskôj dwie farwë krédczi.
Zôbòrë – historicznô pòzwa pôłniowëch Kaszëb: kréz chònicczi,
Brusë, Swòrnégace, Kôrsëno i Wiele. Dzys do tëch terenów zaliczô
sã téż òkòlé Dzemianów i Lëpùsza.

3

Przëpòrządkùj znanczi do bòhaterów dzélu Aleksandra Majkòwsczégò. Niechtërne z nich
bãdą pasowałë nié le do jednégò heroje.
waspón, dzyrsczi, wiôldżi, stolemny, chùdi, mądré radë,
król jezora, strachòblëwi, drëch Remùsa, mùzykańt, môłi wiarë,
òdwôżny, wierzący, ùpiarti, wësoczi, długô broda, mało ùwôżny,
nierozëmny, nieùrodzëwi, rozëmny, mądri, chitri, gòscynny,
skażonô gôdka

Remùs

Mùcha

Trąba

4

Przetłómaczta wëapartniony wëjimk, jaczi òpòwiôdô historiã króla jezora. Niech szkólny
dopòwié wama ò czasach, w jaczich żëlë bòhaterowie pòwiescë.

5

Króla Jezora chcą ùchwëcëc prësczé władze. Stwòrzë lëst gòńczi za waspanã Mùchą.
Wëzwëskôj wiadła, co są zamieszczoné w wëjimkù pòwiescë.

28

Zabic Smãtka
Przëbôczë so pòstac kaszëbsczégò ùsôdzcë Jana Drzéżdżóna. Dôj bôczënk na môl jegò
ùrodzeniô, gôdkã w jaczi pisôł pò kaszëbskù i jegò dokôzë.

1

Czëtającë tekst Kristinë Léwnë ùłożë szesc pëtaniów spôwdzającëch rozmienié tekstu.

Jesz leżôl Drzéżdżón na marach, a ju domatowsczi lëdze szlë szëkac Smãtka, bë gò zabic. Calô chmara
chlopa zebra sã pò różańcu, z widlamë, czedamë, kòsamë i z wszëtczim jinym, co blós mielë pòd rãkamë.
Rozjuszony szlë nad Bielawã.
– Na pewno biés je ùkrëti na Ãdzli! – wrzeszczôl Klepin.
– Më mùszimë sã tam przedostac – òdpòwiôdô
mù reszta.
Òbleklë so gùmòwé skòrznie i przedzérają przez
Biélawską Wòdã. Òbùdzëlë kôlpë, wëploszëlë kaczczi
i rozdeptalë gãsé jaja. Smãtka nie nalezlë. Blós sowa
wiôlgô jak pierzna sedza na brzózce i smia sã
z nëch czidélców.
– Aha, tu Smãtka ni ma, aha, Smãtka ni ma!
– pòhukiwa.
Szlë na Wigón. Tam òn na pewno
bãdze. Pòtrzaskalë lãpë,
co tak fejn pisarzowi swiécëlë i zabilë
jegò skòwrónka, co ò pòrénôszk spiéwôl
jemù, do topka zbòżowi kawë i sztëka
chleba z maslã. Jak ne rozjuszoné szczërze
szlë dali na Pùstczi, prosto do stodolë Antosza
Szornaka. Pchają widlamë w zbòżé, pchają w sano,
a mòże cos zajãczi, zakwili, a mòże ju jegò mają.
A timczasã przestraszony Smãtk ùkril sã w Chòjince.
Wskòk na nôwikszą bómã i cali zmòkli ze strachù,
trzimô sã mòcno jedżelnëch wietwów.
Chmara szla na Czeszi. Zawòlalë jesz do se Klejna,
co niedalek Diôblowégò Kama mieszkôl. Czej ju doszlë
do negò kamienia, tej so përznã òdpòczãlë. Piãcu sadlo
so na niegò, a reszta stroną sã pòlożëla. (…) Narôz ùkôzalë
sã jima dwa widë. Prawie tak jaskrawé, jak ne erlisztë,
co to ò nich Blaszczënô wiele pòwiôda. Ale to nie bëlë
erlisztë, to bëlë slépia diôbla, co pòd swój kam przëszed.
Chlopi zerwalë sã na równé nodżi. Klatë sa jima pòdnioslë
na lëpach ze strachù. A Brunalk so naszczôl w skòrznie. Jo, to bél diôbél, wiôldżi, szadi, czôrny Pùrtk.
Jedna szpéra kóńskô, drëgô kùrzô. Rodżi na lepie zakrąconé, jak ù Klejnowégò kòzelbòka i ògón
dludżi, a na kùńcu szadi jak chróstowi miotelôk.
– W jimia Òjca i Sëna, i… – żegnalë sã przestraszony chlopi.
A diôbél sã rozesmiôl. Smiôl sã tak glosno, że jaż nen wiôldżi kam sã pòrëszil.
29

– Në co, drëszë, chca wa co òd mie? – gôdô sziderczo Pùrtk i krący nym miotlim ògónã.
– Kò më nic nie chcelë, më le blós tak so tu òdpòcziwómë – wëstãkôl Fridolin Blaszk, a zmòk sã przë
tim gôdanim tak, jakbë karã z gnojã na pòle wëwióz.
– Ach, blós tak do szpòrtu! – gôdô diôbél. – Tej jô wama rzekã, że nicht tu nie przëchôdô do szpòrtu.
Tej kògò jô móm pierszégò pòżréc? – rzecze dali. – Në, kògò?!
Chlopi sã òdsënãlë. Jeden chòwie sã za drëdżégò, kòżdi chce jesz dlugò żëc.
– Në co, żóden nie chce jisc na chãtnégò? Ni ma taczégò? – gôdô smród. – Në, jak nicht nie chce jisc
sóm, tej jô so kògòs wëbierzã – krący garbatim pazurã diôbél.
– Mòże, diôble, wezniesz Turina, bò òn mô prawie sétmëdzesąt lat, wiôldżé dzecë, a i tak wiedno mù
brëkùje pieniądzy – rzecze Klepin, pòpichając Sergija na przódk.
Diôbél sã blós rozesmiôl. Pò czim lég so na trôwã i gôdô do chlopów:
– Nie chcã jô żódnégò z waji, nie jesta wa mie do niczegò pòtrzébny, jô le so tu tak szpacérowôl.
Mëslôl jô so, że mòże w kùńcu naléza nen mój kùrp, co mie gò Bóg rozwalil, i że mòże mie sã ùdô na
nen Żarnowiecczi Klôsztór nen kam rzëcëc, ale jô widzã, że zamiast kùrpa nalôz jô grëpã gówna.
– Grëpã gówna? – rzeką do niegò chlopi, terô ju përznã ùspòkòjony, czej dowiedzelë sã ò jegò zamierzeniach. – Më nie jesmë żódnym gównã, më tu przëszlë szëkac drzéżdżónowégò Smãtka – òdpòwiôdają. – Mòże të gò tu widzôl? – pitają sã ny bestie.
Diôblowi jaż slépia sã zajiskrzëlë, czej ùczul, pò co òni negò niebòrôka szukają, a że Drzéżdżón nie
lubil z nim nigdë sã zadawac, tej òn zmerkôl spòsobnosc, żebë mù pòkazac.
– A jô wiém, dze je to, co wa szukôta – rzek diôbél.
– Ne dze, ne dze? – pitają sã chlopi.
– Kò jô wama ni mògã tak za darmò pòwiedzec – cygnie diôbél, a slépia jaż mù sã jiskrzą z ti chitroscë.
– Në, gadôj, co wiész? Më mómë cygaretë, sztrëchólce, a nawet taszlãpã mòżemë cë òstawic, widlów
nié, bò të doch môsz – trochã òdgrizôl sã Klepin.
– Cygaretów jô nie pôlã, z ògniã téż ni móm klopòtu, a widu jô nie brëkùjã, jô doch móm fest slépia.
– Në, tej czegò cë trzeba? – pitô sa Klepin.
– Je jedna rzecz, chtërna bë mie sã przëda, ale jô sóm nie wiém, czë wa bë temù zaradzëla? – pòdpùszczô jich Pùrtk.
– Më, më wszëtczémù zaradzymë.
Ni ma taczi rzeczë, chtërny më bë nie delë
Kristina Léwna – kaszëbskô
radë – wrzeszczą jeden przez drëdżégò.
pisôrka piszącô bëlacką gôdką
– Kò tej dobrze. Jô wama rzekã, dze je
swòje òpòwiôdania. Pòchòdzy
Smãtk, a wa mie przënieseta z przãtra wãps.
z Domôtowa, rodzynny wsë Jana
– Z przãtra wãps? – mëszlą chlopi.
Drzéżdżóna. Dobiwca Kaszëbsczi
– Co to je wãps?
Nôdgrodë Lëteracczi 2018 rokù
– Wa mést nie wiéta, co to je ten wãps?
za zbiérk „Mòtowidlo”.
– pitô szatan. – Wãps to je jinaczi żeczer,
ale blós dwaji lëdze nazéwalë żeczer wãpsã:
stôri Drzéżdżón i Michôł Skrzëpkòwsczi.
Ti dwaji pòchodzą z Mëlwina. Przëszlë tu w waje hëczi – stronë przed wòjną. Nazéwalë sã parcelantamë. Môta wlezc do Drzéżdżóna na przãter i przëniesc mie nen stôri wãps. Wisy òn na gòzdzu, pò prawi
stronie, na balce.
– A czemùż të sóm tam nie wlézesz? – pitają gò chlopi. – Mòżesz te blós straszëc biédnëch lëdzy, të
pòkrakò?! – kùńczą.
Na to bestiô jaż pòdniosla sã z trôwë, zakrącëla ògóna i rzekla:
– Smãtk za wãps, witro! – i zdżinąl w wiôldżi chmùrze piôskù.
Chlopi radzą, glosno gôdają: – „A czemù, a na co, a za czim?”. Jaż pòrénk jich naszed i wszëtcë sã
rozeszlë do swòjich chëczów.
Kristina Léwna, Mòtowidlo, Wejrowò 2016, s. 4–7.

30

2

Zadôj ùłożoné przez se pëtania drëchòwi/drëchnie z łôwczi. Dôj bôczënk na bëlaczenié!
Za kòżdą pòprawną òdpòwiédz przëdzél 1 pónkt.

3

Co łączi Jóna Drzéżdzóna – ùsôdzcã z wspòmniónym bòhaterã òpòwiôdaniô Kristinë Léwnë?
Dôj bôczënk na môle wëdarzeniów! Sprawdzë na karcë òkòlé Domôtowa.

NO LO GIE:
PÒSTACJE Z KA SZË BSC ZI DE MÒ
i nazéwôł
tów. Piérwi béł sprôwcą smùtkù
Smãtk – duch procëmnotów i pso
linczé
y człowiek, le mô dwa dëcht ma
sã Smùtk. Smãtk wëzdrzi jak jistn
zą.
gą
a jednã szpérã kóńską, a drë kùr
różczi na łësënie, krótëchną tëpã,
ają, że
i głëpòtë. Niejedny mëszlą i gôd
Pùr tk – mëri duch smardu, swãdu
Pùr tk i Smãtk to je jedno.
, Bólszewò 2011, s. 73, 77.
h przodków

wie i dëchë najic
Na spòdlim: Aleksander Labùda, Bògò

Smãtk – nômłodszi z diôbłów, nôc
zãscy wëstãpùje jakno młodé
dzéwczã abò młodi knôp.

Pùr tk – złi duch, diôbéł, z różkam

a i krótką tëpą.

Na spòdlim: Bernat Sëchta, Słow
nik gwar kaszubskich, t. IV,
Wrocław – Warszawa – Kraków 1968
, s. 95, 228.

Twarz Smętka napisónô przez Jana Drzéżdżóna
pòwiesc ò złu jaczé je sparłãczoné nierozerwalno
z lëdzczim żëcym. Je w ti pòwiescë ùòsobiony,
le mòże przëbierac rozmajité pòstacje i temù tak
cãżkò gò pòjmac i znikwic.
4

Pòrównôj òpisënk Pùrtka z òpòwiôdania z wiadłama z tabelë wëżi.

5

Jakbë to bëło, czejbë domatowsczim chłopóm ùdało sã zabic Smãtka? Mòżesz so wëòbrazëc,
że zła ni ma na swiece?

6

Pùrtk òbiecôł wskazac chłopóm môl, w jaczim ùkriwô sã Smãtk. Za wiadło mùszą wëkònac
zadanié, jaczé przed nima pòstawił diôbéł. Napiszë tekst cërografù, jaczi mòglëbë pòdpisac
domatowsczi lëdze z Pùrtkã.

Fóra za kùrã
Przetłómaczta brawãdã Frãcëszka Sãdzëcczégò schòwóną pòd
kòdã QR z pòlsczégò jãzëka na kaszëbsczi. Zróbta to metodą
symùltaniczną tj. jednoczasno.

31

1

Pòrównôjta swòje tłómaczenié z tim dokònónym przez Bòżenã Ùgòwską.

Miôł miono Jan, a béł baro biédnym chłopã. Czej mù zachòrza białka, ni miôł nawet czim napôlëc
w piéckù. Ale dosc krótkò béł fòlwarczny las. Tak tej Jan długò nie mëslôł, le jachôł w pańsczi las, naladowôł so fórã drzewa, wkół òbłożił sanã i rësził dodóm. W drodze napòtkôł gò pón i spitôł sã, co òn wieze.
– A tec widzy pón, wiezã sano.
– A dze të pòdzôł drzewò, co të je ùkrôdł z mégò lasu?
– Skòrno pón to ju widzy, tec téż je na wòzu.
Przëjachôł chłop dodóm i rzecze do swòji białczi:
– Je zle, pón mie spòtkôł z drzewã i mdã mùszôł jic do durë.
– Nie wiész chłopie, chtëż tu bãdze robił, jak bãdzesz w sôdze? Lepi zabijã kùrã i panu jã zaniesesz,
mòże òn cë jesz pòdarëje tã karã.
Co bëło pòcząc? Chłop wzął kòkòszkã pòd pôchã i szedł z nią do pana, chtërnégò przeprosył za
ùkradłé drzewò i przërzekł, że ju wiãcy tak czegòs nie zrobi, a w pòdarënkù przënôszô mù kùrã.
– A cëż mie pò ti kùrze? – òdpòwiedzôł pón. – Jô jem z białką, móm dwùch sënów, dwie córczi i jesz
të, to co znaczi kùra na tëli òsób, jakże jã pòdzelëc? Pòwiédzże.
Na to chłop na sztót sã zamëslił, a pòtemù rzekł:
– To je łatwô rzecz: panu i jasnie pani, jakò głowie dodomù, pòwinna sã dostac głowa, a córkóm,
co lubią letkò chòdzëc i wiedno lôtac – to skrzidła, sënóm zôs, co lubią wiele chòdzëc i sã zabawiac,
przëpadną nodżi.
– A co z resztą? – pòwiôdô z ùsmiéchã pón.
– To òstónie dlô mie.
Dzedzëc sã rozesmiôł i òdesłôł chłopa
z kùrą dodóm.
Chłop òpòwiedzôł całą sprawã białce.
Ale białka, jak to przeważnie biwô, bëła
baro gadatlëwô i òpòwiedza wszëtkò
sąsôdce, przë chtërny sã pòchwôlëła,
że ji chłop za jednã kùrã dostôł całą
fórã drzewa òd swégò pana.
– Widzysz – rzekła sąsôdka do swégò
chłopa Józka – të niedorajdo, nasz sąsôd
Jan dostôł òd swégò pana za kùrã fórã drzewa,
a të nic nie pòtrafisz zradzëc. Jô cë dóm piãc kùr,
jidz do pana, żebë cë dôł bënômni dwie fórë.
Przëszedł chłop z piãc kùrama do pana
i rzekł to, co mù białka kôzała.
A dzedzëc na to:
– A co jô z piãc kùrama zrobiã, móm białkã, dwie córczi i dwùch sënów, a jesz të do tegò. Jak jô móm
je pòdzelëc?
– To jô, panie, nie wiém.
– To jidzë zawòłac Jana, ten cë dô radã.
Jan przëszedł i na pëtanié, jak pòdzelëc piãc kùr, òdpòwiedzôł:
– Pón, pani i jedna kùra – to je trójka, dwie córczi i kùra – to drëgô trójka, dwaji sënowie i kùra to
trzecô trójka, a jô i dwie kùrë – to téż trójka.
Pón sã rozesmiôł, kôzôł wząc kùrë i dwie fórë drzewa z lasu, i òdesłôł chłopów dodóm.
Widzec, mùszôł to bëc baro szpòrtowny pón.
Frãcëszk Sãdzëcczi, Sprawiedlëwi rozdzelënk w: W krôjnie kaszëbsczich brawãdów,
red. Bòżena Ùgòwskô, Gduńsk 2018, s. 37–40.

32

2

Przërëchtujta na spòdlim tekstu dwie scenczi: jednã
rozmòwã pana z Janã a drëgą – pana z Józkã i Janã.

3

Prawie wiedno pón, jakò bòhater je przedstawiony
w bôjkach i pòwiôstkach jakno ten złi, niemiłoserny.
Ten z brawãdë „Sprawiedlëwi rozdzelënk” je jiny.
Òceń pòstãpòwanié pana.

4

W jaczi jinszi ôrt chłopi mòglëbë sã òdwdzãczëc
panu za jegò dobré serce? Dôjta swòje bédënczi.

@ 5 Jak më dzys mòżemë pòmagac starszim, pòtrzebùjącym, biédnym, schòrowónym, sómnikóm?
Stwòrzë lësta taczich dzejaniów.

6

A mòże kòmùs w twòjim òkòlim je nót pòmòc.
Zrëchtujta wespół ze szkólnym w swòji klase pòmòc
dlô ni. Z jaczima institucjama nót je współrobic?

Klapë, pludrë
@

Na gwës môta swòje karno w spòlëznowëch mediach. Niech jedno z waji wpiszë taką tresc,
a reszta niech ùmiescy pòd tim swój wpis wedle swòji ùdbë. Chòdzy ò to, żebë ùdokazniac,
jak pòwstôwô klapa.

Jakô bëła prôwda? Zazdrzeta pòd kòd QR
Jak w twòjim òkòlim wëzdrzi zwëczajny dzéń,
a jak swiąteczny?

Éta z Kétą sedzałë w kùchnie, jadłë cëkrowé kùszczi, piłë mòkã, ë jak stôri kaszëbsczi zwëk kôże
pludrowałë ò tim a tamtim. Jiscëłë sã na swòjich chłopów, dzecy, sąsadów, rząd, dëtczi, robòtã, wójta,
ksãdza, a òbgôdiwałë wszëtkò a wszëtczich.
– To je marné – co sztócëk gôdiwa zmarachòwónô żëcym Éta.
– Jo, jo – cziwa banią zarobiałô Kéta.
Ë tak so białczi rozpòwiôdałë, jadłë ë piłë mòkã òd rena do wieczora.
33

Chłopi Étë i Kétë, Gùst a Tóna, sedzelë w gòspòdze, pilë piwkò, pôlëlë cygaretë, ë jak stôri kaszëbsczi
zwëk kôże, pòlitikòwelë ò tim a tamtim. Jiscëlë sã na swòje białczi, dzecë, sąsadów, rząd, dëtczi, robòtã,
wójta, ksãdza, a òbgadiwalë wszëtkò a wszëtczich.
– To je marné – co sztërk gôdiwôł rozgòrzony żëcym Gùst.
– Jo, jo – cziwôł banią zmòrdowóny jistnieniã Tóna.
Ë tak so chłopi rozpòwiôdalë, wcygającë jedno piwò pò drëdżim òd rena do wieczora.
Dzecë Étë i Gùsta razã z dzecama Kétë i Tónë, Rómk, Tómk, Julk a Sara, sedzałë w internetowi
kawnicë. Nick do se nie rozpòwiôdałë, leno, jak stôri kaszëbsczi zwëk kôże, sélałë bez kòmpùtrë swòje
jiscënczi na starszich, sąsadów, rząd, dëtczi, szkòłã, wójta, ksãdza, a òbgadiwałë wszëtkò a wszëtczich
w wirtualnym swiece.
– To je marné – pisôł na fòrumie Rómk.
– Jo, jo – òdpisywała mù Sara.
– To je marné – wklepiwôł na kluczplace Tómk.
– Jo, jo – òdpòwiôdôł na to Julk.
Ë tak so dzecë klepałë na nëch kòmpùtrach òd rena do wieczora.
W tim samim czasu sąsedzë wiele nie gôdającë, òd rena do wieczora robilë a rozmnôżelë dëtczi,
a ksãdzowi delë na mszã, bë nen mòdlił sã za tëch wszëtczich gniotów, co mieszkają na Kaszëbach.
Rómk Drzéżdżónk, Codniowé żëcé na Kaszëbach
w: Rómk Drzéżdżónk, Tómk Fópka, Rómka i Tómka kôrbiónka, Kaszëbë 2010, s. 17–18.

1

Pamiãtôsz, jak nazéwôł sã taczi ôrt pisaniô, wëkòrzistiwóny w gazétnictwie? Żlë nié, zazdrzë
do dostãpnëch dlô ce wiadłów.

2

Ùdokaznij, że tekst Rómka Drzéżdżóna je tim ôrtã pismieniznë. Wëbierzë z ramczi te céchë,
chtërne bãdą pasowné.
czas i môl nieòkreslony, aktualny problem, nierealisticzny swiat,
subiektiwny pòzdrzatk, cëdowné rzeczë, pòliticznô témizna,
spòleczny jiwer, dobro dobiwô zło, szpòrtowné sytuacje,
òbiektiwny pòzdrzatk, prôwdzëwé wëdarzenia

3

Jaczi òbrôz Kaszëbów òstôł przedstawiony w tim teksce? Co mòże rzec ò tëch lëdzach?
Doch na Kaszëbach ni ma le taczich lëdzy, tej czemù aùtor tegò tekstu tak mòcno jich
wëapartnił? Co gò mògło zainspirowac do napisaniô tegò tekstu? Co chcôł na tim zwëskac?
Ùdało mù sã to?

4

Zabawta sã, jak piérwi, w głëchi telefón. Niech chtos zacznie òd jaczis pludrë, òbôczita, jaczi
bãdze tegò kùńc. Le pamiãtôjta, żebë nikògò nie ùrazëc wëmëszlającë klapë.
Czë sprawdzy sã pòlsczé pòwiedzenié: „Plotka wyleci wróblem, a wróci wołem”.
Jakbë ta rzeczónka szła pò kaszëbskù?

34

Cotka Tila i wùja Bernat
1

Ùłożë 4 przësłowia sparłãczoné z gòscynnoscą/ gòscama.
dobri
nierôd

Czej
gòsca

a drëdżi

gòsc
widzã.

dwa

rôz

sã ceszą:

razë

jak

złosc.

Czãstégò

pòdôwają,
pôlce
piãtë

minie

Gòscóm
jak

pòkazëją.

rôz

2

Do kògò wa nôczãscy jezdzyta na gòscënã? Do kògò wa lëda jezdzëc, jak wa bëła młodszi?
Czë to sã zmieniło? Jak jo, tej czemù?

3

Przeczëtôj wëjimk òpòwiôdaniô „Psë” Stanisława Janke. Òb czas czëtaniô wëpiszë wërazë
zaczinającé sã na wù- wò-.

Czej më ze starką ju zaszlë dodóm, tej na naszim pòdwòrzim më ùzdrzelë biôłé aùto.
– Starkò, wùja Bernat i cotka Tila są przëjachóny.
Doma béł gòwôr a trzôsk. Mëmka mie zarô kôzała dac gąbczi cotce Tilë, co mie sã nijak nie widzało,
bò cotka miała te lëpë taczé zgrużdżoné a jesz do tegò mòcno wësmarowóné na czerwòno.
Pò pôłnim cotka z mëmką rozsadłë sã i zaczãłë pòwiadac, co jesz mùszą sprawic w jizbie. To dlô mie
nie bëło czekawé, temù jô wòlôł jic, jak wiedno, ze starką na łôwkã pòd paplã. Tatk z wùjã Bernatã szlë
do aùtoła, a zaczãlë przë nim méstrowac.
– Wa bë mògła chòc w niedzielã dac pòkù – rzekła starka, na to tatk próbòwôł nibë szpòrtowac, chòc
bëło widzec, że z gòrzu na gãbie stôł sã czerwòny jak gùlôk.
(…) Starka (…) le gôdała do se:
– Przódë jak przëszła niedzela, a bëło pò pôłnim, dzéwczãta tak fejn szłë przez wies, a tak pëszno
spiéwałë, że jaż serce człowiekòwi klepało. A knôpi slôdë szorowelë z brëmzą i grelë lepi jak dzysdnia
w telewizorze. To bëło dopiérze wiesoło.
– Cëż wë tam pleszczece. Przódë wë chòdzëlë bòso i òbdzarti, żerlë dzéń w dzéń bùlwë z kwasnym
mlékã, a dzysô lëdze mają telewizorë, radia, aùtów, mògą dobrze zjesc. Chto bë chcôł sã mieniac na
tamte czasë.
Tatk dali zaczął madrowac przë aùce, a starka rzekła do se:
– Jô bë jesz chcała. Psota òbgrizała so gnôté òstałé òd pôłniô. Szczeniãta spałë. Starka sã kòlibała
na łôwce a cos so pò cëchù wiesoło nócëła i jesz przë tim jedną nogą trãptała.
– Jesz përznã a te szczeniãta przezdrzą i bãdą mògłë chòdzëc. Tej jô z nima pùdã z mòją taszką tam
dalek, w te gradła a na te górczi, i jima pòkôżã te wszëtczé snôżé môle – jô gôdôł do se a nëkôł wedle
płota i so cygnął pò szczeblach mój czijôszk, tej to tak tërkòtało, jakbë jachôł môłi treker.
Tatk z wùjã Bernatã grzebelë przë tim aùtole jaż do wieczerzi. Dodóm przëszlë ùnuzlóny òd smarów
i zaczãlë sã mëc. Cotka Tila tej rzekła do mëmczi.
35

– Co jô dostała za chłopa, ten le bë wiedno przë tim aùce klarowôł, w swiątk i piątk. Ale tak z białką
kąsk pòsedzec i pògadac, to je dlô niegò zmùda.
Czej wszëtcë ju sedlë do stołu, tatk rzekł:
– Witro jô sã bierzã za betonowanié trapów.
– Cebie wnet w głowã zańdze z tim bùdowanim – rozesmiała sã mëmka. – To le wiedno jidze:
szalunk, misząg, czela.
– Wa białczi le sã pòdsmiéwôta, ale na ten przikłôd swòje slôdczi wòzëc w aùtole wa bë chca, a mieszkac w nowim bùdinkù téż – rzekł tatk a wszëtczim zamknął gãbë.
Cotka Tila i wùja Bernat òdjachelë zarô pò wieczerzi. Rëchli òni bë nijak nie jachelë. Wiedno, jak
mògã pamiãtac, czej przëjéżdżelë do nas w gòscënã, dodóm jachelë pò wieczerzi. Òni bëlë baro wëszłi
na jedzenié. Wùja Bernat jesz përznã jakbë sã wstëdzył nakłôdac na talérz. Za to cotka Tila lubiała
so nałożëc skòpicą, a tej pòdsuwała jesz wùjowi:
– Naczkôj Bernatkù, jedzkôj chłopie – gôdała. – Të jes czësto zmiarti.
(…) Czej le aùto pòkôzało swój mòdri smierdzący ògón, mëmka zarô rzekła do tatka:
– Ti ale mògą spùcowac. Jima tegò jedzeniô bë nie nastarcził.
Stanisłôw Janke, Psë, Gduńsk 2015, s. 145–147.

DÔJ BÔCZËNK

na wëmòwã wërazów zaczinającëch sã na wù- wò-!
W w taczich wërazach wëmôwiómë jak labializacyjné ł, np.:
Wòda – [łeda]
Wóz – [łós]
Wół – [łół]
4

Pòdôj swòje przikładë wërazów zaczinającëch sã na wù- abò wò-. Kòmù ùdało sã zgromadzëc
jich nôwiãcy?

5

Czë cotka Tila i wùja Bernat òstelë bëlno ùgòszczony? Zapiszë do zesziwkù czinnoscë jaczé
swiôdczą ò dobrim przëjãcym gòscy.
1. Domòwnicë witają gòscy.

6

2.

.

3.

.

Òkreslë tip òpòwiôdôcza. Dôj przikładë z tekstu na ùdokaznienié twòjégò zdania.

PRZËBÔCZË SO!
Òpòwiôdôcz – ten, co nama òpòwiôdô ò wëdarzeniach.

• pierszopersónowi òpòwiôdôcz – jeden z bòhaterów;
• trzecopersónowi òpòwiôdôcz – nie je bòhaterã,
ale wié wszëtkò ò tim, co bëło, znaje wseczëca i mëslë
bòhaterów.

7

Kôrtka z pamiãtnika. Òpiszë wëdarzenia z gòscënë cotczi i wùja jakno starka.
Jak z òtrokã wrócëlë jesmë z kòscoła,

36

.

Jak tósz z kòtã
Dofùluj wiérztã Ewë Warmòwsczi wedle swòji ùdbë. Pózni sprawdzë swòja wersjã z tim,
co napisa pòétka,
Kòt i

nie żëją w

,

ò tim kòżdi wié.
Leno jak tu przińc do rëchtu,
jak jeden

!, a drëdżi

Szczekô

kòt,

!

ten za ògón, nen za ùchò,
jeden drapie, grëze drëdżi.
Nijak sã ni mògą zgòdzëc!
Leno

i gnôt

zakùńczëłë

.

Kòżdi przë swòji
Kòt

sedzy
chlapie,
grëze gnôt.

W taczim ùbëtkù
prôwdã gadac
jô dostôł (dosta) téż aptit!
Ewa Warmòwskô, Wiérztë i òpòwiôdania zebróné, Bąckô Hëta 2017, s. 80.

1

Przeczëtôj bôjkã Annë Łajming, jaczi bòhaterama są tósz i kòt. Jaką jinszą znóną bôjkã òna cë
przëbôcziwô?

Pies, przywiązany łańcuchem do budy, szarpał się i szczeka, zazdroszcząc kotu, że może swobodnie
spacerować po zagrodzie. Jakby nie dość tego, kot położył się blisko psa, ale tak, by ten nie mógł go
dosięgnąć i udawał, że drzemie. Gdy spostrzegł jednak, że gospodyni zamierza uwolnić psa z łańcucha,
czmychnął do chaty.
W izbie skoczył z krzesła na wysoki, ciepły piec, przy którym na stołeczku siedział, drzemiąc i mrucząc, dziadek. Po chwili kot usłyszał, że pies, który już znalazł się w kuchni, coś tam przeskrobał.
Gospodyni z wrzaskiem wypędziła skomlącego psa z chaty. Zaciekawiony awanturą kot chciał zejść
z pieca, ale nie wiedział jak. Ktoś bowiem odstawił krzesło, a z wysokiego pieca wprost na podłogę bał
się skoczyć. Zleciał więc najpierw na głowę dziadka, a dopiero stamtąd skoczył na podłogę. Przestraszony dziadek zdzielił kota szmatą i wypędził na dwór. Tam kot spotkał psa. Zwierzątka, płacząc, opowiedziały sobie o karach, które je spotkały.
– Jô béł głodny – szlochał pies. – i le wząłem jedną szpérkã…
37

– A jô żem zdrapôł starkòwi glaca…
Rozżalone, postanowiły odejść od swoich gospodarzy i, jako przyjaciele, wyruszyć w daleki świat.
Szły daleko, a gdy znalazły się w lesie zapadła noc i zaczął padać deszcz. Kotu, który miał dobry wzrok,
udało się znaleźć suche miejsce pod korzeniami rosnącej na skarpie, pochylonej, starej sosny. Ułożyli
się obok siebie, lecz po chwili zaczęli się kłócić. Kot wmawiał psu, że co chwila chrapie, a pies kotu,
że przy zasypianiu mruczy.

W pewnej chwili usłyszeli w szumie padającego deszczu jakieś pochrząkiwania. Wkrótce ujrzeli stado dzików ryjące w mchu za korzonkami. Sądzili, że dziki ich nie zauważą.
Jednak stary dzik spostrzegł ich, zbliżył się i groźnie zachrechotał. Chytry kot wyskoczył z legowiska
i migiem wskrobał się na drzewo. Pies natomiast ledwie zdążył umknąć.
Z podkulonym ogonem pobiegł co sił, mimo lejącego deszczu, do dalekiego domu, by schować się
tam w suchej budzie. Nad ranem wrócił przemoczony i zziębnięty kot.
Bocząc się na psa, długo czyścił językiem i łapkami mokre futerko. Od tej pory pies i kot, choć w dalszym ciągu się nie lubią, nigdy nie opuszczają zagrody swoich gospodarzy.
Bajki Anny Łajming, òprôc. Karolëna Keller, LiveHome 2014, s. 9–11.

2

Jaczé wspólné elementë dostrzégôsz midzë bôjką Annë Łajming a bracynów Grimm
ò „Sztërzëch mùzykańtach w Bremie”?

3

Czemù tósz i kòt chcelë zmienic swòje żëcé?

4

„Jak tósz z kòtã” gôdô sã na lëdzy co sã nie lëdają, a czë tëch dwòje z pòwiôstczi mòże nazwac
drëchama czë nié?

5

Dofùluj zdanié:
Dokôz Annë Łajming je
Wskôzywô na to:

•
•
•
6

.
.
.

Jaczé pòlsczé przësłowié mògłobë bëc nôùką z ti bôjczi? Ùdokaznij swój bédënk.
Wszãdze dobrze dze nas ni ma.
Wszãdze dobrze le doma nôlepi.
Cëzé chwôlita, a swégò nie znôta.

38

(bôjką/brawãdą/òpòwiôdanim/wiérztą).

„Ten drëch prôwdzëwi,
co w nieszczescym żëczlëwi”
1

Przeczëtôj ùwôżno tekst Alozégò Bùdzysza.

Nie wierz niżódnémù przëjacelowi, w czim të gò nie spróbòwôł. Przë stole z dobrim môltëchã môsz
jich wiãcy jak przë dwiérzach kluzë.
Chłop miôł trzech przëjacelów, dwùch z tëch miłowôł baro, trzecy béł mù równiczi, chòc ten to nôrzetelno z nim mëslôł. Rôz òn béł przed sąd fedrowóny, dze òn cwiardo, ale niedowinnie òskarżony béł.
– Chto z waji – rzekł òn – chce ze mną jic, a zó miã swiôdczëc? Bò jô jem cwiardo òskarżony, a król
sã nó miã mòcno gniewô.
Pierszi z przëjacelów zasłonił sã zarô, że z nim ni mógł jic według jinëch geszëftów. Ten drëdżi szedł
z nim jaż do dwiérzi domù sądowégò, tej òn sã nawrócył, a szedł nazôd òd strachù przed złoscą sãdzégò.
Ten trzecy, na chtërnégò òn nômni bùdowôł, szedł sobą, gôdôł za niegò, a swiôdcził ò jegò niewinnoscë,
że sãdza gò frij pùscył.
Trzech przëjacelów mô człowiek na tim swiece. Jakùż òni sã zachòwùją w gòdzënie smiercë, czej Bóg
gò przed sąd fedrëje? Pieniądze, jegò nôlepszi przëjacél, òpùszczą gò zarô, a nie jidą mët. Jegò krewny
a przëjacele jidą jaż do dwiérzi grobù, a jidą w swòje bùdinczi nazôd. Ten trzecy, ò chtërnym òn w żëcu
nôwicy zabiwôł, są jegò dobroczënné ùczinczi, òne z nim jidą do trónu sądzégò, òne nôprzód, swiôdczą
za niegò, a nalôżają łaskã a miłoserdzé.
Alozy Bùdzysz, Dokôzë, Gdiniô 2007, s. 185.

Alozy Bùdzysz –
ùrodzony w Swiecënie
pòd kùńc XIX stolecô.
Pisôrz, pòéta, szkólny
i dzejôrz kaszëbsczi.
Pòchòwóny w Pùckù
w 1934 rokù.

2

Pòdzelë tekst Bùdzysza na trzë dzéle: mòrał, òpòwiôstka, refleksjô/pòdsztrichniãcé.

3

Ùwôżno wczëtôj sã w slédny akapit tekstu i pòwiédz, ò jaczich trzech przëjacelach je gôdka.
Dofùluj tabelã.
Ôrt przëjacela

4

Co robi?

Czë zgôdzôsz sã z refleksjama A. Bùdzysza? Jaczi je twój pòzdrzatk na sprawë doczesné?
39

5

Przedstawi alegòrie tëch trzech przëjacelów.
ALEGÒRIÔ – mòtiw w dokazu (lëteracczim, malarsczim),
dze pòstacje, zdarzenia króm znaczeniô dosłownégò
mają znaczenié, sens domëslny; przedstawienié jaczis
ùdbë (mëslów, deji, wëdarzeniów) za pòmòcą
symbòlicznégò òbrazu.

6

Òpiszë òbrôz Juana de Valdés Leala. Nalezë tłómaczenié jegò titla. Dôj bôczënk na elementë,
jaczé są na nim przedstawioné: zemskô kùla, swiéca, ksążczi, czãscë zbroje, elemeńtë
òbleczënkù, zark, mòdżiła. Zastanów sã i pòwiédz, co mògą symbòlizowac.

Juan de Valdés Leal, „In ictu oculi”,
òléj na płótnie, 1672.

40

Tr im

in

o

Tr

na

Kristina Léw

Tr

Tr

i no

im

imi n

Alek

in

in

o

Tr

o

T r imi

Tr im

er
sand

o

Tr

mi n

o

i no
Tr i

o

im

Tr im

Erstellt mit

ing
http://pau

a

Tr

T r imi

A

r
de

an

s
lek

mi

no T

Tr

imi n

in

o

Tr

i

cz

ãdzëcczi

Frãcëszk S

(V. 3.3)

in

o

Tr

Tr im

in

o

Tr

T r imi

T r imi

"S
o
ô
Stanisłôw Jankepra
sk
Tr im
w
Ew
o
a
w
Wa
rm
òw
skô
"Sp
i
mò
raw edlë
ar
iedlë w
W
wi r i ro
a
ozdzd
Ew
o Tr
kô
zez lë
in
òmwi nso T
elënk"
r imi n
m
r
T
a
W
imi n o
nk
"
Ew a
no

s
òw

jk

Ma

zi
wsc

ò

Majk

imi n o

imi n

3.3)
ino.php (V.

ino.php

ule/Trim

.de/Sch

matthies

://paul-

mit http

Schule/Trim
l-matthies.de/

Łaj
m

An

Tr

mi no

ri

i no

Ana Ła
g jm
Ana Łajmin o T r i m ing
"B

é

ëc

"Ż

mi

T

in

o

T

Tr im

T r imi

o

Tr im

3.3)
.php (V.
rimino
Erstellt mit http://paul-matthies.de/Schule/Trimino.php
(V. 3.3)
chule/T
ies.de/S
ul-matth
http://pa
t
mi
t
Erstell
Erstellt mit http://paul-matthies.de/Schule/Trimino.php (V. 3.3)

"Sp

Tr im

i

le/T
rim

ino.p
hp (V

. 3.3
)

Tr im

i

T r imi

T r imi
ô
sk
raw
w
ô
r
r
ò
i
i
Tr im
T
T
k
m
m
ied
i
i
i
ws rm
o Tr
in
"Sprlëwi
Tr im
Tr im
mòT rWi mai
"
r
i
i
S
i
m
r
a
a
r
T
i
pra
w o
a W Ewa kô
wie "Sp iedzlëdzwei
Ew
lërnozd
dlë raw
i no T
ws
m
k" zelë
w i ie
kô
mò i n o
r
s
n
k
n
no
o
d
a
r
i
i
"
Tr i
ozd lëw
im
im
im
W
òw
no
m
a
zel i ro
ar
Ew
ënk zd
a W"M
i no T
" zelë
m
w
e
i no
i no
nk"
"Mò E i m i n o òtowid
im
im
ai nno k
lo"
i no T
tow
J
mn o
e
i no
i
im
im
idlo
nk
łôw i m
imi n
s
Tr
a
i
"
J
n
ke w
"Mò
Sta
Tr i
t
Jan nisłô ke
o
ow "MT r i m i
n
w
idlo òt
Tr im
Tr im
i
i
tTar i m i Jan
isłô
" ow
n
S
a
i
w
T r mi
idlo
m"i n o t
ô
i
ł
S
r
Ż
s
i
"T
ëcé
n
zi
a
t
ri
n o T r sc
i
no
i p S T r i mi
Tr im
Tr im
w
i
i
ò
r
k
jr i
z
"
Ż
a
i
gòd ëcé m i n T r i m i
Tr im
"Żë
i
r M T m i T r zi mi i
ë R r i i po rz
i cé "
c
i
nde
g
z
e
ò
s
a
d
Ż
c
i
m
ë
s
w
ë
i
p
k
s
ùs
R em
rzigcé
jkoò T r i
a"
Ale AlozyMaB
scz w
ùs a
òd i p r
"
r n ùdzyszjkòw ajkò
ë
Ewa Warm
e
z
d
a
i
R
M
g
n
M
ò
e
a
d
r
mù ë Janke
e
er
ks
sa Re
Ale
Stanisłôw
and and
" mù
s
k
s
e
sa
l
k
i
z
c
A
s
w
e
mi no
ò
l
"
jk
ri
erA Ma
d
n
a
s
k
le
A

i

ow
idl
o"

T r imi

òt

"M

owi mii n o
dlo"

"Mòt

Erstellt mit http://paul-matthies.de/Schule/Trimino.php (V. 3.3)

i p"Ż
rzëcé
igò i p
dë rzigò
dë
Re
Rem
mù
ùsa
"
sa
"
Tr im

o

er e
Jankank
w
łô
J
is
Stan
łôw
nis
a
St

A

Tr im

o
in

im

rm

iczy

na

A

"

mi n

Tr i

mi n

nnn o T r
y

T r ii

o

mi no

ing

imi no

Tr

imi no

Aleksander Majkòwsczi

ije

rce

b

se

n
jed

o

ing
Łajm

o..
."
Tr im

mi no

ri

Tr im

Ana

Tr im

o

k

T r imi

Tr

mi no

ri

Tr im

o

ajk
i

im

imi no

Tr

no

Tr

Tr

imi no

Tr

Tr
Tr i

o

no

Tr im

T

no

Tr i

żón

ing

ri

ka
Tóm
éżd

n
Ana
Łajming
Ana Łajming

no

z

s
Ana Łajming
zy
jming
Ana nŁo aT r n o T r Bùd
zy

mi

Alo

Tr

no

a Ła
jm

An

o

imi no

Tr

Tr

Erste
llt m
it

imi no

Tr

Tr i

no

imi no

Tr

imi no

Tr

Tr

mi no

ri

T

ino

zk
cës

Erstellt

http
://p
aul-

matt

hies
.de/
Schu

no

Tr i

g"

imi n

ajm
in

s

mi no

ri

Tr

a

no

mi

Tr

Tr

no

ajm
Anny Ł
"Bajki
"Róm
k
a
i
Tóm
ka

Tr

wn

T r imi

imi no

imi

imi no

Tr

imi no

kôrb
ió

"

no

nka

mi no

ri

no

Tr

no

T r imi

"P

Tr i

"Czterolistna
koniczyna"
"Czterolistna
koniczyna"

T

no

mi

imi no

Tr

s.d

thie

o

tn

on
ak

mat

Tr im

Wa

aul-

in

41
a

://p

Ew

http

"Mòtowidlo"

rolis

i no

mit

imi n

e
"Czt

i

imi n

mka

im
Tr

Tr

o

ellt
Erst

"Sp

"Ró

rawiedlëwi
rozdzelënk"

y Ła
g"
jmin

no

Tr i

mi no

ing

mi

no

ri

Tr

T

no

"Psë"

i no

Tr im

Tr i

dno..."
ce bije je

Tr

Tr i

e

i no

imi n

i no
im

nk

im

Tr

sa"
nn
jki A

Ja

Tr

imi n

igòdë Remù
i no

w
o

Tr

i no

jm
a Ła

no

im

isłô
o

an

T r imi

m

An
in

imi n o

"Żëcé i prz

St

Tr

zi

Tr im

no

imi n

i no

i no

Tr

i no

no

no

im

o

sc

in

o

im

i no

imi no

Tr

i

imi n

no T

Tr

"Ba
im

Tr

mi no
imi no

im

imi no
Tr

no

i no

ri

Tr

im

Tr

no

i no

imi no

imi no
Tr

im

imi no
Tr

Tr im

Tr

òw

mi no

i no

Tr

i

Tr

Tr

Tr im

im

i no

ajk

Tr i

T

rM

no

i no
i nm o

de
im

an
no

no
mi

ë"

no

im

mi

Tr i

Tr

ri

i no

Tr i

no

ks

Kris
Tr i
no
i no T
m
ti
"
n
K
a
i no
sëi m i n o
im
L ris
P
"
i no é
T w tin
m
ë"
na a L r i m i n o
éw
"Ps
"
n
ë
a
Kris
Ps
r
i
Tr im
T
Tr im
"
m
t
i
i
i
i
na
T r imi
ë"
K
r
i
L
s
Tr im
é
t
"Ps
ina L T r i m i
i
wn ë" F
éwn ..." "D
T r imi
oakôz
r
ã
o
a
c
n
ë
s
.."
jed
zkFrãc
mi no
no.
Tr im
ri
Sã ës
i
bije T r i m i
ed
j
d
ce
zëzck S
F rãc
r irm i
Te
bije
ësz F
cz ãd
.."
As
z
i
k
r
rce ."
ë
ã
S
ccz
cãd
no.
se o..
ë
d
z
s
i no
i
zëkcczi
im
" A ji meidn no ije je
Sã
b
i no
i no
e
d
im
im
z
bij rce
ëcc
e se
zi
no
r"c A
se
n
mi o

no

imi no

Łaj
m

Ale

no

Tr

im

mi n

Tr i

no

Tr

ino

i no

mi n

mi no

ri

a"

Tr i

o

ak

ter

"Cz

yn

nic
z

olis
tn

Tr

no

Tr

Tr im

"Czter
o
li
s
t
n
a
koniczy a koniczyna"
a"
"Czterolisntn

r
i
imi no
imi no
cz
Tr
Tr
ëc
"Bajki Anny
"Rómka"Rómka
i Tómka
kôrbiónka"
dz Łajming"
"BajkiŁajming"
i Tómka
kôrbiónka"
mi no
ãAnny
ri
ka"
kS
kôrbión
sz
Tómka
cë
ómka i kôrbiónka"
rã Łajming" r i m
"Bajki FAnny
"Rómka i"RTómka
T
imi no
imi no
imi no
imi no i
Tr
Tr
Tr
Tr
ing"

im

"Bajki Ann
jming

A
l
o
zAylozy
BùAlB
où
i no
dzzyydzyszi m
s B
ù
z
d
zys
Alo
z
zy

Tr

z

mi no
ri

zys

T r imi

no T
ino

Tr

i
T
m
ë"
kôzi m i n o
ë"
"Do
" kôz
zëo
ô"D
ok
ë"
"D

ing

Tr i

Bù
d

Tr im

mi

Tr i

Rómk
Rómk Drzéżdżónk
Rómk Drzéżdżónk

k"
Ana Łajming
lën
e
z
zd
Tr i o
r
no
i
Ana Łajming
Ana
lëw Łajming
d
no Tr
e
i
aw
r
p
T r imi
"S

T

o

no

mi

n

Rómn o T r i
kD
rz

T

"

Ana Ła

kôz

Rem
"
ùsa
ino

g

imi n o

An i m i n
o
mar
Tr i i n Ł
ajm

Ana Łajmin

"Do

o

y B

Aloz

z

Pòdpiszë òdjimczi / malënczi:

ùdz
ys
no

mi n

i no

no

ino

Tr

éżd n o T r
żón
k
g
jmin
Anaon oŁaT r n o T r

im

Tr i

im

Tr i

Tr

Tr i

imi no

mi no

Òknowi

i no

Tr i

im

wid

lo"

no

no

Tr

Tr

no

ôz
ë

no T

ri

imi n

Tr i

no T
Kr
imi n o
mi
isti n o T
m i
n
a
L
é
w
"
n
a
së
Kris
"Pi m i n "Psë"
Ttriin
ma
Tr
o
L
é
wna
T r imi
.."
Tr im
o
dno. T
T r imi
F
je je i n o r
r
imi n
F
r
e bi
Tr
ãcëë
serc
..."
ssz
"A
z
no
k k Sãdz
Sã
jed
ëcc
e
z
d
i
i no
biji mse
z
"A
rce bije
ë
jed
no.
.."
c
cz
"Psë"
rce
i
se
imi n o mi n o T

mi

imi n o

i no
no

to
"Mò

no

zéómk D
R żdż
ón
k i no Tr

rzéżdż
ónk
rzéżdżónk

Tr im

Rómk Drzéżdżónk
żónk
r
D zéżd

no

imi no

mi

ri

Tr

Tr

"
lënk

o

mi n

no

Tr

T i

A

ino

Tr i

Tr

imi no

Drz

Wëtłómaczë pòjãca:

•
ë
igòd
• Szekòladowi ituńc
prz
• Zôbòrë "Żëcé
• Klaprë, pludrë
• Alegòriô
im

Tr im

o

i
ccz

dzë

Tr im
no

Tr

Tr i

m

o

3

"

in

B

im
o

zë

2
i no
ino

mi no

no

Tr

ok

mi no
m "R
ri
Tr i i n ó
m
k
"Ba
a
ai
jk
n
i
A
n
ny Łajm
T nka"
Léw
ing"
ina
mka kôrbióóm
ó
t
T
i
k
ka
a
"Ró"R
Kris
mókm
kôr
a i Tóm
b
y Łajming"
k
a
i
ó
k
ô
rbiónka
nka
"
"
Tr im

e
zdz

ôzë" okô
"D

Sã

lë
ro
wi
m i n oo

i no

"Dok

ied

loz
y

ù
d
zo T
in y r
sz
Tr im
imi n

o
Tr

w
pra
Dr

Rómk D

Tr

"Dokôzë"

"S
im

Frã

mk
im
ri

no

mi no

"D

"A

Ró

Pòłączë dokazë z jich aùtorã:

i no

1

Tr i

i no

"A

Pòwtórzenié
no

ri

"Mò
to
w

An

mi
no

"Żë

cé
i

T

T

kôr

i no

òw
sk
ô

4

Pòłączë pòzwë z przikładama:
Jotacjô			wëmôwianié w jakno ł

5

Bëlaczenié

pòjawienié sã spółzwãkù j w wërazach.

Wòda, wóz		

wëmôwianié l miast ł

Dokùńczë przësłowia:
Czej minie złosc
Gòscóm dwa razë sã ceszã:

.
.

Historia Szëmóna
1

Przeczëtôj ùwôżno pòwiôstkã Jana Drzéżdżóna i zwrócë bôczënk na nôwôżniészé wëdarzenia.

Przódë lat żëło na swiece dwòje biédnëch ë stôrëch lëdzy. Mielë òni pëszny ògród z kwiatama ë jednã
jabłónkã. Rodza na jabłónka tak pôchnącé ë farwné jabka, że wëdôwało sã, jakbë òne bëłë z samégò
nieba. To le sygło przeńc kòl nich, żebë pòczëc maklanié nieba. Starëszkòwie wiedzelë, że jabłónka to je
blós to, co mają na swiece drodżégò, temù téż dzéń w dzéń dôwała òna jima wiele redotë a bëlë ùsmióny
ë pògòdny.
Jednégò dnia, sedzącë w ògrodze, ùczëlë szemar ë szeptanié, jakbë chtos chcôł do nich co rzeknąc.
Rozezdrzelë sã wkół, ale nigdze nikògò nie bëło. Tej wezdrzelë na jabłónkã. Jo, to òna zaczã gadac.
Rzekła jima, abë ùrznãlë jednã wietwiã ë wëżłobilë pòstacjã môłégò dzecka, ë tchnãlë w niã dëszã,
a mdą mielë w nym ògrodze kògòs młodégò, chto jima ùmili dnie, pòrénczi ë wieczorë. Pòwtôrzała to
czile dni, jaż starëszk wzął nóż ë ùrznął wietew, ë ùzdrzôł, że na zemiã spadła kropla krëwi. Szmërgnął
wietwiã ë biadolił: – Cëż jô zrobił! Terô nasza jabłónka je òkaléczonô. Mòże to nié òna gôdała, le złi
dëch, co tu sã wkrôdł.
Chòdzył ë biadolił pò ògrodze starëszk ë ni mógł nawetka zdrzec na òkaléczoną jabłónkã. Ale starëszka rëchli doszła do se ë przëstąpia do jabłónczi, i szeptã, jak nôcëchszim, zapitała: – Jes të to, jabłónkò, do naju të gôda?
– Jo, jô to jem – òdrzekła jabłónka. – Ni ma w wajim ògrodze złégò dëcha, òn sedzy kòl wrotczi ë mô
strach tu wlezc, ë nie wléze, pòkąd nic lëchégò tu sã nie mdze robiło.
Starëszka pòbiegła do jiscącégò sã starëszka, gôdającë: – Nie jiscë sã, to béł głos jabłónczi. Mùszisz
wërznąc drzéwiané dzeckò, abë w tim ògrodze gòwarzëło ë bëło dlô naju dobré.
– Nie rozmiejã – stãkôł starëszk. – Jak jô bë mógł cyc nożã drzewò, z chtërnégò mdą spłëwac krople
krwie. Ni mògã – rzekł jesz rôz a wzął wietewkã, i przërzesził jã nazôd w môlu, dze jã scął, zalepił glëną,
ë za jaczis czas szëmiała jistno, jak jiné wietwie. Òd te czasu jabłónka nick nie gôdała, chòc chòdzëlë do
ògrodu ë nasłëchiwelë, czë abë nie zacznie do nich gadac.
Jednégò lata zdarzëło sã, że jedno dozdrzelałé jabkò spadło ë pòkùlnãło sã jima pòd nodżi. Zdrzącë
na nie, ùznelë, że je nadzwëk ùdałé, ale téż zmerkelë, że nigdë donąd nie bëło tak, abë jabkò pòkùlnãło
sã tak dalek. Jabłónka chca jima przez to co rzec.
Ale co – tegò nie wiedzelë, bò jabkò blós leżało, a nic wicy. W kùńcu starëszka wzãła je a pòłożëła
so na kòlana.
Tej jabkò zaczãło rosc, a òb wieczór bëło ju tak wiôldżé jak knôp, co mô pôrã lat, ë tak téż wëzdrzało.
Stôri nie wierzëlë swòjim òczóm, dotikelë jegò, rëczelë, zdrzelë na jabłónkã, żdającë, cëż òna rzecze.
– Jakùż òn sã zwie? – zapitôł starëszk.
– To je Szëmón – rzekła jabłónka a nic wicy ju nie gôda, a stôri ò nic nie pitelë.
W nocë, czedë Szëmón spôł, stojelë kòl jegò łóżka ë przeżiwelë kòżden jegò òddech ë kòżdé mërgnienié jegò pòwieków. W jednym sztóce pòłożił rãkã na pierzënie ë tedë dozdrzelë wëżi łokca renã.
Ale bëła to blós blëzna.
– Widzysz – szeptôł starëszk – cëż to bë bëło, żebë jô nazôd nie zaszczépił na jabłónce ti wietwie?!
Nasz Szëmón bë ni miôł jedny rãczi. Czemùż jabłónka kôza mie ùcyc wietwiã? Mòże chca sã doznac,
co jô zrobiã? Czejbë jô wëżłobił pòstacjã z ti wietwie, jô bë sprowadzył na swiat samégò diôbła, co bë
zniszcził nas ë naj ògród. A terô mómë Szëmóna, piãknégò jak dëtk knôpa, co pòwstôł z nôlepszégò
jabka, na twòjich kòlanach.
Òbòje kùsznãlë blëznã na jegò rãce ë téż szlë spac.
Szëmón lubił sadnąc so pòd jabłónką, smùkac ji kórã ë zeloné stebła trôwë, co rosłë wkół ni.
Widzelë, jak òpiérôł głowã ò ji piéń ë zamikôł òczë. Wnenczas òn dlô nich nie jistniôł, gôdôł z jabłónką,
ale òni ti gôdczi nie czëlë. Kò pewno, jakbë nawetka jã czëlë, tej bë ji nie zrozmielë. Jima to sprawiło,
44

że rozkòszowelë sã, widzącë Szëmóna, jak sedzôł pòd jabłónką.
Miôł cemné włosë, jaczé zakriwałë wiele jasniészą kórã bómë.
Miôł òczë, co bëłë głãbią całégò ògrodu ë pòmiónã głosu jich
złoti, jak gôdiwelë, jabłónczi. Zmerkelë téż, że wiedno, czedë
wiôł wiater ë jabłónka szëmiała, Szëmón sedzôł zamëszlony,
òbjimôł piéń, a bënë se jakbë drëżôł. A czedë òb lato jabka
bëłë czerwòné, gôdôł, że są to dzecë nieba ë wnet spadną
do ògrodu.
Szëmón ju na samim pòczątkù zmerkôł, że tak jak
piãkny je ògród, tak òni, ti stôri lëdze, są biédny. Ùmëslił
so to zmienic ë jednégò wieczora zwierził sã jima z tegò.
Baro sã tim wzrëszëlë, ale za nic nie chcelë jegò stracëc.
Temù téż gôdelë jemù, że nie czëją swòji biédë, ju sã do ni bez
całé żëcé przënãcëlë. Òkróm tegò są stôri ë nick wicy nie chcą.
Doch nawetka ni mają zãbów, abë jesc, mùszą czawic swój
sztëczk chleba, ë to jima sygnie.
Równak Szëmón nie òbdôł sã, a to, co so ùmëslił, zaczął
robic. Zaczął stawiac piãkną chëcz, sóm jeden, bò starëszk
mógł mù leno co doradzëc. Bëlno bëło widzec, skąd brôł
swòjã wiôlgą mòc. Czej òb wieczór ju ledwò chòdzył,
szedł pòd jabłónkã, òbjimôł jã jedną rãką, ë warôł tak
bez całą noc. A reno zôs stojôł stolemny, mòcny, tak że
mógł sóm zadwignąc ë drzewò, ë cegłã, ë wszëtkò zamòcowac.
Czej dodóm, a pò prôwdze pałac béł fardich, zaprowadzył jich dwòje w nôpiãkniészą jizbã ë tã zapôlił
lãpã z czerwònym płomã, gôdającë, że nen wid je òd jabłónczi, co rosce w ògrodze. Biédną chëcz ùmëslëlë so òstawic, abë przëbôcziwała jima dôwné czasë. Przëprowadzył téż pôrã kòzów, abë co dzéń mielë
swiéżé mlékò, ë przëniósł mąkã na chléb. Stôri mieszkelë terô wëgódno ë nie bëlë taczi biédny jak
przódë. Ale nôwôżniészé, że bëlë bògati dëchã. Sygło, że reno ùczëlë głos Szëmóna, a wiôlgô mòc spłiwała w jich stôré ju serca. Nôczãscy mëslelë ò swòjim knôpie, co lubił sedzec na progù ë przëzerac sã
szëmiący jabłónce. Baro gò kòchelë, tak baro, że jakbë trzeba bëło, òddelëbë za niegò swòje żëcé.
Zmerkelë, że òd jaczégòs czasu jich Szëmón za długò sedzy na progù, ë jich serca wëznobił strach,
że mòże òd nich òdéńc. Ni miôł nikògò, z kim bë mógł szpòrtowac ë sã bawic, a jejich mëszlenié ë czëcé
bëło ju jiné. Ùmëslëlë so dac mù kògòs, chto bë gò tu zatrzimôł, ë ùchòwelë w ògrodze pëszną różã.
A czedë rozkwitła, starëszk tchnął w niã dëszã, ë stanãło przed nim dzéwczã, tak pëszné jak całi nen
ògród. Delë ji miono Róza ë przëprowadzëlë do Szëmóna, co sedzôł na progù.
Szëmón, czej jã ùzdrzôł, rzekł: – To je jezórnica tegò ògrodu. Jô jã pamiãtajã z czasów, czedë jesz jem
zdrzôł na swiat òczama szëmiący jabłónczi. Jô widzôł, jak biegała pò nëch stegnach. A terô wë delë ji
żëcé za sprawą pëszny różë, bò chcece, żebë jô béł z nią szczeslëwi w tim ògrodze.
Stôri mielë łzë w òczach, widzącë nëch dwòje tak młodëch ë pësznëch na progù pałacu ë ògrodu.
Szëmón wiedzôł, ò co òsoblëwie chòdzy stôrim, temù téż rzekł, że ni mają sã bòjec, że òd nich òdéńdze,
bò pòkąd w ògrodze mdze rosła jabłónka, òn tu òstónie. Kò nie wiedzelë ò tim, ale nie żałowelë, że
òżëła w jich ògrodze róża, jakô mdze mù towarzëc, czedë jich ju nie mdze.
Ë ùmarlë stôri, ë Szëmón pòchòwôł jich na smãtôrzu, ë chòdzył tam z Rózą kòżdégò wieczora, abë
sadzëc na grobie dërch nowé kwiatë. Grób béł całi w kwiatach, ale Szëmón chòdzył tam całi czas, nawetka pòrénkama. Na tesknota za starëszkama rozdwôjała jegò serce, corôz czãscy òbjimôł jabłónkã.
Reno mòc wrôcała, ale tesknota bëła tak mòcnô, że tracył jã baro chùtkò. Pòwòłónô do żëcô jezórnica, pòzéwónô Rózą, zamieszka w stôri chëczë, bò nie chca przëbôcziwac mù starëszka ë starëszczi.
Za jaczis czas czësto zdżinãła, zmieniła sã w jezórnicã, jaką tak pò prôwdze bëła. Żôl ë ból Szëmóna
bëłë tak wiôldżé, że bliżô jabłónczi ju mù nie pòmôgała. Jaż w kùńcu serce mù pãkło ë ju nie wëszedł
ò pòrénkù z pałacu, co gò pòstawił dlô swòjich starëszków. Tej jabłónka zaczãła narzekac, że je ji lëchò
45

w tim ògrodze. Ë tak pò prôwdze czemù mùszi tuwò szëmiec, chtëż to czëje, jak nikògò ni ma? Chtëż
mdze òbzérôł ji pôchnącé złoté jabka, chtëż przińdze ë jã òbjimie? Smùtk jabłónczi béł tak wiôldżi, że
niebò zrobiło sã cemné, mòrza i òceanë zamarłë ë wszëtkò, co żëło na swiece, wstrzimało dech. Tak to
ju je, że chto ju rôz przeńdze bez próg smiercë, nen nie wrôcô, ë tak bëło z nyma starëszkama.
Ale wtim cos zaczãło sã wërabiac z kwiatama, co je Szëmón kòżdégò dnia sadzył na grobie starëszków. Na nëch kwiatach, jistno jak na grëżelkach zemi, jaczi dotikôł, òstało cepło ë tchnienié jegò rãk.
Ë òno sprawiło, że w jednym sztócëkù, czedë chlëch jabłónczi béł nôbarżi przejimający, zadrëżałë, òbùdzëłë sã ë zaczãłë znowa twòrzëc pòstacje nëch dwòje stôrëch lëdzy. Mógł so mëslec, że wstelë z grobù, a mòże tak pò prôwdze bëło, bò kùliż to cëdów trôfiô sã na tim swiece? Weszlë w pałac, dze leżôł
Szëmón, wzãlë jegò serce w rãce ë tak długò kùszkelë, jaż zaczãło bic, ë òn òtemkł òczë. Òd razu jabłónka òprzestała chlëchac ë ze stôri chëczë wëszła Róza.
– Jô spôł – rzekł Szëmón. – Ë wë żëjece.
– Më téż spelë – rzeklë starëszkòwie. – Ë zarô òbùdzył naju
pôch kwiatów, a tak pò prôwdze pôch twòjich rãków.
– Tej jo – rzekł Szëmón – më dobëlë nad smiercą,
a wëdôwało sã, że to nie je mòżlëwé ë pewno mało
chto w to wierzi.
Szlë na smãtôrz, żebë òbezdrzec, cëż
sã sta, le tam nie bëło grobù, na jegò môlu
wërosłë pólné kwiatë, ale nié te, co je Szëmón
tu przëniósł.
Dotkł czelichów nëch kwiatów ë bëłë zëmné,
i wiedzôł, że zemia ta nic nie krëje. Pòtemù òb drogã zbiérelë pòtrôwnice ë doma sedlë so kòl stołu,
ë szmakelë jagòdë, co z nich kapała miodnosc. Ë tej ùzdrzelë, że w òkno tłëcze wietew jabłónczi. Szëmón
béł tak pòrëszony, że ni mógł strzëmac drëżeniô rãk.
– Mòże òna chce nama co rzec? – rzekł starëszk.
Ale Szëmón gôdôł, że nié, jabłónka chca blós dac znac, że je w ògrodze, ë że zakùńcza swòje chlëchanié.
To bë tak so mëslôł, że ju terô mdze tu wszëtczim baro dobrze.
Ale wnet sã pòkôzało, że Szëmóna wcyg co jiscy, bò terô czãscy biwôł zamëszlony. W kùńcu wëżôlił
sã starëszkóm, że cerpi temù, bò na swiece je starosc. Òn bë chcôł, żebë dërch panowała redota, ë żebë
pòtrôwnice dozdrzeliwałë w kòżdim czasu. Timczasã przëchôdô starosc ë zëma, ë wszëtkò wiãdnie.
Òn bë chcôł to swòjima rãkama zatrzëmac, chòcbë sóm miôł zdżinąc. A òn doch tak baro lubi żëcé
ë mùjkanié słuńca na skarni.
– Më nó to nick nie pòradzymë – gôdelë stôri. – I të czedës mdzesz stôri. Terô të jes młodi ë mòcny,
ale przińdze czas, czedë twòje remiona mdą słabé, i to mdze pòczątk staroscë.
– Jô sã ni mògã z tim zgòdzëc – gôdôł Szëmón. – Czemùż tak mùszi bëc?
Stôri zdrzelë na niegò zadzëwòwóny, ale téż bëlë baro ùrzasłi. Cos, co bëło nié do wiarë, pòkôzywało
sã prôwdą ò jich knôpie. Wëprowadzył jich z biédë dzãka stolemny mòcë swòjich remionów ë codniowi pòmòcë jabłónczi. Terô chce wëprowadzëc jich ze staroscë, a to ju nijak nie je mòżlëwé. Rozmieje
nen jich Szëmón stanąc procëm płënącémù czasowi, co jak rzéka pòriwô wszëtkò òb drogã? Òn bë sã
mùszôł do ti rzéczi rzëcëc ë próbòwac jã sobą zatrzëmac. Ale to nie je w nikògùm mòcë: ani dëchów,
ani bògów, ani demònów, ani nawetka w mòcë gôdający jabłónczi. Jakùż òna tak co zrobia? Ale znającë
gò, wiedzelë, że nie dô pòkù, pòkąd czegòs nie wëmësli ë tegò nie zrobi. Żdelë, przëzérającë sã kąsk
ùrzasłi na Szëmóna. Timczasã òn òb kòżden wieczór szedł do ògrodu a długò rozpòwiôdôł so z jabłónką. Gôdała, że je zdrzódło żëcô, ale nie wié, czë dalek w niebiesczich przestwòrzach, czë mòże krótkò
w òbjimie jich rãk.
– Jeżlë dze je zdrzódło żëcô – gôdôł Szëmón – tej mùszi do niegò duńc ë jô pòswiãca nó to mòje
żëcé. Żelë jem dobéł nad smiercą, mùszã téż dobëc nad staroscą.
Jabłónka szëmiała ë szëmiała, a nic wicy nie gôdała, kò pewno nie wiedzała, dze je zdrzódło żëcô.
Starëszkòwie widzelë ju taczich, co szlë w swiat, szëkającë za zdrzódłã żëcô, ale nie pamiãtelë, żebë chtos
przëszedł czedës nazôd. Kò wiedzelë, że to je blós òmana. Szëmón przedstôwiôł so, że zdrzódło żëcô
46

to płënącô, zdrojowô wòda ë sygnie le zamòczëc w ni twôrz, żebë zmëła môrlënë ë rozpògòdzëła całą
dëszã. Nie wiedzôł, czë kòżden mòże sã nad taką zdrojową wòdą ùdżibnąc ë czë to pò prôwdze mòże
dobëc nad staroscą. Czedë tak rozmiszlôł, w môlu, dze szëmiała jabłónka, zapôlił sã òdżin. Dozdrzôł
to Szëmón, ale nicht òkróm niegò. Wòłôł za nima, abë przëszlë ë dotknãlë płoma, bò òn scérô starosc.
Ale nicht òkróm niegò nie widzôł ògnia ë Szëmón stojôł w ògrodze, nie wiedzącë so radë. Sóm doszedł
do zdrzódła żëcô za sprawą jabłónczi, ale jiny ni mòglë do niegò duńc. Takô wszelejakô je nôtëra jistnotów, co żëją na tim swiece.
W kùńcu sã òbdôł ë nie mëslôł ju ò dobiwanim nad staroscą, ale ò tim, bë szczeslëwò bëc ze starëszkama, co gò kòchają.
Jón Drzéżdżón, Ò jabłónce co gôdała, w: Brawãdë, Gduńsk 2012, s. 279–285.

2

Ùłożë pòsobicą wëdarzenia. Wstaw numrë òd 1 do 19.
Òdmiana kawla starëszków – z biédë w dostatk.
Nowé kwiatë w môlu grobów starëszków i kùńc chlëchaniô jabłónczi.
Krëjamné jabkò jakno knôp Szëmón z reną na remieniu.
Òbmëslënk Szëmóna ò dobëcym nad staroscą.
Zamiana grëżelków zemi na grobach starëszków w jich lëdzczé pòstacë.
Òżëwienié kùszkama serca Szëmóna i pòjawienié sã Rózë.
Drãgô robòta Szëmóna przë stôwianim pałacu.
Òżëwienié różë i nadanié ji miona Róza.
Kôrbiónka jabłónczi ze starëszkama i ji prosba.
Smierc starëszków i dozéranié jich grobù przez Rózã i Szëmóna.
Ùrzas starëszków i zrzeszenié gałązczi nazôd.
Szczestlëwé dnie Szëmóna, Rózë i starëszków.
Pòstãpnô zmiana Rózë w jezórnicã. Smùtk Szëmóna i pãkniãcé jegò serca.
Ùcãcé krwawiący wietwie i przërzeszenié gałązczi nazôd do jabłónczi.
Wëhòdowanié pëszny różë przez starëszka.
Krëjamny òdżin jabłónczi i pòstanowienié Szëmóna.
Cerpienié Szëmóna i jegò jiscënk na lëdzką starosc.
Òsoblëwé ùwôżanié Szëmóna dlô jabłónczi.
Przekònanié bòhaterów ò jich cwiardim spikù.
47

3

Jaczé filozoficzné zadania pòstawił przed sobą Szëmón? Czemù nie rozmiôł sã ceszëc żëcym?
Co mù przeszkôdzało?

4

Dopasuj òpisë do pòstacjów. Jedna znanka mòże pasowac do nié le jednégò bòhatera,
tej sygnie zamienic le kùnôszk wërazu.

kòchający/ô, mòcny/ô, darczińca, trosklëwi/ô, cëchi/ô, dobri/ô,
herojiczny/ô, jiscący/ô sã, dobré serce, bòhatérsczi/kô, strachòblëwi/ô,
òddóny/ô, spòkójny/ô, szczestlëwi/ô, robòcy/ô, òddóny/ô, lëgòtny/ô,
dejownik, cerplëwi/ô, ùczinny/ô, bògòbójny/ô
5

Nalezë wëjimczi, chtërne ticzą sã jabłónczi. Co mòże pòwiedzec ò ôrce przedstawieniô
ti bòhatérczi.

6

Pòdôj przikładë elemeńtów fantasticznëch ti pòwiôstczi.

7

Dokôz Jana Drzéżdżóna je brawãdą. Pamiãtôsz céchë taczégò gatënkù? Do jaczégò ôrtù
lëteracczégò zalicziwómë brawãdë? Pòdsztrichnij të, chtërne do ni pasëją.
		

lirika
pisónô wiérztą
pòdmiot liriczny
òpis wseczëców

ÔRTË LËTERATURË

epika
pisónô prozą
òpòwiôdôcz
mô fabùłã, bòhaterów

drama
przërëchtowónô do pòkôzaniô
na binie
dialodżi, mònolodżi, didaskalia

krótczi dokôz, pisóny wiérztą, bòhaterama są zwierzãta, òżëwionô nôtëra,
pisóny prozą, dłudżi ùtwór, elemeńtë (bòhaterowie, wëdarzenia) prôwdopòdobné
i fantasticzné, szczestlëwé zakùńczenié, pòùczenié, czas i môl nieòkresloné
8

48

Mòja żëczba do jabłónczi. Jakbës miôł/miała taką spòsobnosc, ò co bës pòprosył/pòprosëła
jabłónkã? Rozwiń swòjã ùdbã, ùdokaznij swój pòzdrzatk.

Miłota w czasach wòjnë
@ 1

Pòdług wiadłów z internetu ò żëcym i ùtwórstwie kaszëbsczégò
pòétë Léòna Heyczi zaznaczë lëtrã pò stronie P czej zdanié je
prôwdzëwé, abò lëtrã pò stronie F, jak je falszëwé. Rozrzeszenim
je pòzwa, jaką nadelë Heyce bëtnicë nôùkòwi kònferencje
w 2007 rokù, chtërna bëła prawie jemù pòswiãconô.

l.p.

Zdanié

Prôwda

Łeż

1

Ùrodzył sã w Cérzni kòl Wejrowa w 1885 rokù.

S

C

2.

Béł sztudérą Dëchòwnégò Seminarium w Pelplënie.

W

Z

3.

Ùrodzył sã 10 lëstopadnika 1858 rokù.

Ë

I

4.

Dzejôł w Kòle Kaszëbòlogów.

Ã

Ł

5.

Zdobéł titel doktora teòlogie.

T

A

6.

Zaczinôł swòje lëteracczé dokazë pisac do cządnika „Kaszëbsczé Spiéwë”.

Ô

O

7.

Sztudérowôł w Warszawie i Berlënie.

R

P

8.

Jegò pierszé wëdóné wiérztë to „Piesnie północy”.

Ô

É

9.

Pisôł pòd przezwanim Stefan Czernicki.

Ł

K

10.

Jegò starszi bëlë szkólnyma.

G

K

11.

Biôtkòwôł sã w II wòjnie swiatowi.

W

L

12.

Je aùtorã pòémë „Dobrogòst i Miłosława”

Ë

S

13.

Ùcził przińdnëch szkólnëch katechézë w Seminarium Chłopsczim w Kòscérznie.

T

Ò

14.

Béł wikariuszã w Chmielnie, Wigòdze, Stãżëcë i Kartuzach.

E

Ù

15.

Nie pisôł dokazów na binã.

Ù

R

16.

Spiérôł sã z Majkòwsczim, co do kaszëbsczégò pisënkù.

A

Ã

17.

Nôleżnik karna Zrzeszińcë.

É

T

18.

Gminnô Biblioteka w Wejrowie nosy jegò miono.

Z

U

19.

Jegò pierszim binowim dokazã béł „Agùst Szlôga”.

R

J

20.

W 1913 wëdôł „Podania kaszubskie”.

E

Ë

21.

Jana Karnowsczégò miôł za drëcha.

K

E

22.

Pisôł dlô cządnika „Grif”.

A

F

23.

„Kaszëbsczé spiewë” òstałë wëdóné w Chònicach w 1972 rokù.

Ë

S

24.

Napisôł pòémã „Ò panu Czôrlińsczim, co do Pùcka pò sécë jachôł”.

O

Z

25.

Jegò hùmòresczi bëłë òpùblikòwóné w „Drëchù” – lëteracczim dodôwkù
do kòscérsczégò „Pomorzanina”.

Ë

P

26.

Agnesa Przeperskô widza, jak hitlerowcë aresztowelë Heykã.

B

A

27.

Òstôł pòjmóny we Wdze na Kòcewiu, a stracony w Lasach Szpãgawsczich
razã z 29 jinyma ksãdzama.

S

Ù

28.

Jak zginął, miôł 45 lat.

Ë

C

29.

Wëdôwôł swòje dokazë le pòd jednym przezwanim.

M

Z

30.

Zabiti przez hitlerowców 16 rujana 1939 rokù.

I

Ò

ROZRZESZENIÉ: ……………………………………………………………………………………………….
49

9

Przepiszë pòsobicą zdania prôwdzëwé, a spòrządzysz krótczi biogram na temat tegò
kaszëbsczégò ùsôdzcë.

Léón Heyka

Wòjna
Czë to chmùra je na niebie,
Co tak cemno sã przëbliżô;
Czë to las tak straszno szëmi
Że jaż w cele mie przëcygô?
A to chmùra nié na niebie
Co do nas tak cemno jidze
Nié tak straszno las zaszëmi,
Że jaż serce mie przesziwô.
Je to wòjskò, król przëchòdzy,
Jidze òn na wiôlgą wòjnã;
Jidze wiele z nim wòjarzi,
Jidze téż mój ùkòchóny.
Wpôdł do kraju nieprzëjacél,
Wòłôł wiérnëch król na wòjnã
A òn wszedł i rzekł do brata:
Wez me téż, jô pùdã z tobą.
A jô òsta zasmùconô,
Dzéń i noc mie łzë sã leją;
Dążi wòjskò, òn mie witô,
Witô mie i jidze dali.
Ju za górą, ju za lasã
Głosny bój je rozpòczãti;
Dobéł król i wòjskò wrôcô
Z wiôlgą redoscą witóné.

Weszła dzéwka, zdrzi na wòjskò,
Ni ma gò i òn nie wrôcô,
Pitô sã, czë òn jesz przińdze
Mòże òn so w tële òstôł?
Jak òn tu mòże przëbëc,
Czej òn kùlą je trafiony;
Òn na pòlu pòchòwóny
W grobie spi i òdpòcziwô.
Wnet sã we wsë dowiedzelë.
Że ze swiata zeszła dzéwka,
Kòżdi rzekł: Na zemi nie szło,
To sã w niebie pòłączëlë.
Léón Heyka, Kaszëbsczé spiewë,
Gduńsk 1999, s. 62–63.

3

Przërëchtuj sã do głosowi interpretacje ti wiérztë.

4

Òkreslë, chto je òsobą mówiącą w ùtwòrze. Nalezë w wiérzcë pasowné wëjimczi, chtërne
wskôzywają pòdmiot liriczny. Co mòże rzec ò ti òsobie? Czë pòdmiot liriczny je ten sóm
przez całą wiérztã? Dlôcze pòéta wprowadzył drëgą òsobã mówiącą?

5

Jaczé pëtania zadôwô òsoba mówiącô w pierszim dzélu ùtwòru? Nalezë w wiérzce téż
òdpòwiedzë na nie?
Wiérztë nôleżą do liriczi, gdze pòdmiot liriczny przedstôwiô,
òpisywô swòje bënowé przeżëca.

50

6

Dokònôj transkripcje ùtwòru liricznégò „Wòjna” na dokôz prozatorsczi. Zastanów sã nad
òpòwiôdôczã: pierszopersónowi czë mòże wszechwiedzący?
Mòże zacząc tak:
„Czë to chmùra je na niebie co tak cemno sã przëbliżô” zastanôwiała sã młodô Ana jidącë stegną
przë lese. Nawetka las zaczął wëdawac ji sã jaczis dzywny. Tak głosno szëmiałë drzéwiãta,
że dzéwczã przeszedł strach…

7

Zrobi wëdowiédzą z kògùms starszim (starkama, starszim sąsadã, co mógłbë bëc twòjim
starkã), czë czuł ò òpim abò ò wieszczim. Mòżesz nagrac pòdkast abò wëdowiédzą.

Pòjedinczné zdanié – rozbiér
1

Òbezdrzëta prezentacjã ò dzélach zdania.

Zdanié – wëpòwiedzenié, jaczé mô nômni jednã òsobòwą
fòrmã czasnika.

Róza przëszła do szkòłë.
Równowôżnik zdaniô – wëpòwiedzenié, jaczé ni mô
òsobòwi fòrmë czasnika.

Róza w szkòle.
Wëkresë robimë dlô zdaniów.

ROZBIÉR ZDANIA POJEDINCZNÉGÒ
pòdmiot

przëdôwk
		
		

2

òrzeczenié

dopełnienié

òkòlicznik

(pëtania przëpôdków)

(pëtania przëczasnika)

przëdôwk

przëdôwk

Na spòdlim wiadłów z prezentacje i tëch z zelonëch tabelków, spróbùj wëkònac
rozbiér zdaniów. Zacznij òd pòdsztrichniãcô pòdmiotu (jedną kreską) i òrzeczenia
(dwiema kreskama).

• Redosnô Kasza wëjacha z mëmą do stôrégò Gduńska.
• Mòja drëszka cëszi sã baro z darënkù.
• Wczora starszi pòjachelë do cotczi Trudë do Kòscérznë.

51

Òpi i wieszczi
1

Przeczëtôj ùwôżno wiadła ò naszich kaszëbsczich wampirach.

Òpi – ùmarłi, co wëszedł z grobù i chòdzy pò swiece, żebë jinëch ùsmiercëc – Òpi lëdzy trupi.
Jeżlë w krótczim czasu w jedny wsë abò rodzënie ùmiérô pò sobie czile òsób, to gôdô sã,
że to sprawił òpi, abò wieszczi, to je ten, chto pierszi ùmarł.
Lëdze gôdają, że człowiek, chtëren pò smiercë bãdze òpim, rodzy sã z dwùma zãbama,
chtërne nót je òd razu wëłamac, żebë pò smiercë nie òstôł òpim.
Wieszczi – pòdobny do òpiégò. Téż sprôwiô, że w jedny rodzënie ùmiérają pò se lëdze.
Ten jakò człowiek przëchòdzy na swiat w czepkù. Żebë dzeckò pò smiercë nie òstało wieszczim,
nót bëło spôlëc czepk, a w sódmim rokù żëcô pòpiół z niegò razã z wòdą z Wiôldżi Sobòtë pòdac
jemù do wëpicô. Dorosłi wieszczi mô gãbã, czasã całé cało czerwioné – Chto za żëcô je czerwiony,
ten mdze pò smiercë téż czerwiony, a chto pò smiercë je czerwiony, ten je wieszczi.

Òpi je gòrszi òd wieszczégò, bò ten drëdżi zabiérô le lëdzy ze swòji rodzënë, a òpi mòże pòcygnąc za sobą całé wsë. Wieszczi we snie wësusô krew z lëdzy, a òpi chòdzy òd chëczë do chëczë,
klepie na òkno i pito: Spita wa? Jak le ùczëje òdpòwiédz: Spimë, dodôwô: Tej spijta na wieczi.
I wszëscë w chëczë ùmiérają. Czasã òpi wléze na zwònicã kòscoła i bije w zwònë. Jak dalek
òne są czëc, tak dalek ùmiérają lëdze.
Jak bëło pòdezdrzenié, że ùmarłi mòże bëc òpim, nót le włożëc mù w trëmã do rãczi kôrtkã
z mòdlëtwą bez słowa „Amen”. Jinszi wkłôdelë mù w gãbã wapno, sztëczk cegłë abò dëtka, żebë
miôł co susac. Rëbôcë dôwelë séc, żebë jã rozpëzgliwôł, zanim rëszi z grobù. Pòd pôchë i brodã
wkłôdają krziżiczi zrobioné z òsczi abò z gromicë.
Na spòdlim: Bernat Sëchta, Słownik gwar kaszubskich,
t. III, VI, Wrocław–Warszawa–Kraków 1968, s. 330, 143.

2

Pòrównôj wiadła ze słowarza Sëchtë z tima, jaczé ùdało cë sã zdobëc òd starszich lëdzy
z twòjégò òkòlégò.

3

W pòwiescë fantasy Adóma Hébla „Droga wòlnëch lëdzy” téż możne nalezc wëjimk òpisëjący
wieszczégò. Przeczëtôj ùwôżno i pòrównôj gò z wiadłama ze słowarza Sëchtë.

52

Miôł przed sobą wëższégò ò czilenôsce centimétrów, czerwònégò na gãbie, żëwégò trupa. Ten slépcowôł na niegò rozgòrzonyma pùstima òczama. Z gãbë wëchôdôł niezemsczi smród grzëbów i trëjącëch
gazów. Jegò ruchna bëłë pòdzarté jak ù dżada, a pôlce zdżibłé tak, że wëzdrzałë jak krale ptôcha. Przez
renã òd przecãcô miecza wëpadłë flaczi. Wieszczi òderwôł òd cała jak sztëk chleba òd bróta, pò czim
z nielëdzczim wëcym òdepchnął napastnika.
Adóm Hébel, Droga wòlnëch lëdzy, Biersztuba Lëzëno 2020, s. 176–177.

Rzeczónczi sparłãczoné ze smiercą:
Dze chto grzeszi, bãdze mùszôł pòkùtowac.
Pò grańcë chodzą ti, co za żëcégò òdòriwelë sąsadóm.
Chto starszich nie słëchô, bãdze mùszôł pò smiercë kùlac sã
pò cérzniach i pò wòdze czołgac.
4

Przeczëtôj krótką pòwiôstkã ò tim, jak sã zakùńcził sztrid midzë sąsadama. Jaczi béł kawel tegò
sąsada, co łgôł w sądze?

Bëlë w Pùzdrowie dwaji sąsadzë. Ten jeden béł baro chcëwi i zażądôł òd te drëdżégò sąsada jedny
niwë pòla kòle Stôri Drodżi pòd Serakòjcama.
– To pòle je mòje – òn rzekł.
Ten dobri sąsôd ùwôżôł je za swòje i nie chcôł mù te pòla òdstąpic. Nen chcëwi robił dlôte wiôlgą
kłótniã i zniszcził nemù drëdżémù nawetka séw na tim pòlu. To przëszło do skardżi.
Do wsë zjachôł sã sąd i rozstrzignął sprawã na kòrzësc dobrégò sąsada. Ten chcëwi sã òdwòłôł na
przësëgã, ale wprzódk òn nasëpôł sobie w skòrznie piôskù ze swégò pòla, co nicht nie wiedzôł, i tej
przësygôł:
– Ta zemia, na chtërny jô stojã, je mòja.
Pò ti przësëdze òn sã zrobił czôrny jak głowniô i tam na tim môlu òstôł. Òni gò tam zarô pòchòwelë
i pòstawilë kam i napiselë na nim: „Tu leżi krzëwòprzësyżca”.
Znôw pòtemù tam strôszëło.
W wieczórny dôce. Niestwòrzoné pòwiôstczi z Kaszëbsczi,
òprac. Grégór J. Schramke, Gdiniô 2008, s. 107.

5

Jakô rzeczónka mògłabë bëc zakùńczenim dlô ti pòwiôstczi?

Mòrë
Czedës przed latama lëdze nie żëlë tak spòkójno jak dzys. Na krziżewëch drogach ùkazowałë sã
wieszczi, co rôd żëwim krew wëpijalë, a dzëwé widczi nocama prowadzëłë lëdzy na błota ë łudżi, żebë
zdżinąc, czej człowiek wpôdł w jakąs kùlã, z chtërny ni mógł sã wëdostac ë bez pòmòcë tonął w kale, co
wcygôł gò pòmale corôz głãbi. Czarownice ùroczałë kònie ë krowóm òdbiérałë mlékò, a lëdzóm kôłtën
zadôwałë.
Nôgòrszé bëłë jednak mòrë, chtërne ë lëdzóm, ë kònióm spac nie dôwałë, a co le malëczkò słabszich
ë na smierc ùmòrzëc pòtrafiłë.
Rôz téż ùwzã sã mòra na Kąkòlowégò parobka ë jegò kònie. Nôprzód zaczãła òna mòrzëc kònie. Jak
wszëtcë ùsnãlë ë wszãdze zrobiło sã cëchò, dzurką òd klucza czë wëpałëgã sãka, abò jakąs rësëną wnika
do chléwa. Kònie, ledwò jã pòczëłë, zaczãłë sã niepòkòjic ë szarpac na lińcëchach. Mòra wlôża na krzept
53

jednégò kònia, a ten zaczął sã dëszëc ë mòknąc, a przë tim stãkac prawie jak człowiek. Reno, czej wstôł
parobk, co spôł w kòmórce zarô za scaną kòńsczégò chléwa, merkôł, że wszëtczé kònie bëłë niespòkójné, a jeden mòcno zmòkłi ë zmizerowóny jak pò cãżczi robòce. Pòwtôrzało to sã pôrã razë.
Parobkòwi, chtëren béł chłop młodi ë òdwôżny, nie dało to spòkòju ë pòstanowił duńc do tegò,
co bëło tegò przëczëną. Òstawił dwiérze ze swòji kòmòrë do chléwa òdemkłé ë sã légł na prëczã w òbleczeniu. W nocë doczuł, że jeden z kòni zaczął zôs stãkac ë sã szarpac na lińcëchù. Zapôlił chùtkò latarniã ë wskòkł midzë kònie, ale nic, cobë mògło je straszëc, nie dozdrzôł.
mòra – dësza, co wëszła z cała człowieka w spikù, mãczi, dëszi; mòże
przëbrac pòstac jabka abò krëszczi, czasã kòta, mëszë, kątóra, żnije, kłąbk
wëłnë. Dëszi lëdzy, ùjéżdżô zwierzãta.
Na spòdlim: Bernat Sëchta, Słownik gwar kaszubskich na tle kultury ludowej,
t. III, Wrocław–Warszawa–Kraków 1968, s. 102.

Pò pôrã dniach to samò zôs sã dzało. Tim razã, czej z latarnią wskòkł midzë kònie, dozdrzôł, że na
krzepce tegò kònia, co tak sã szarpôł, leżało stebło słomë. Zdjął to stebło ë wërzucył bùten, a kóń sã zarô
ùspòkòjił. Pòznôł òn pò tim, że to gwësno bëła mòra.
Sóm jednak nie wiedzôł, co trzeba bë bëło zrobic, żebë temù zaradzëc, totéż sã ùdôł pò pòradã do
òjca gbùra, stôrégò Kùbë Kąkòla. Ten mù pòradzył, żebë na drëdżi rôz, czej mòra mdze kònie mãczëc,
schwacëc to, co leżi kòniowi na krzepce, wërzëcëc to bùten, a przë tim wërzec słowa: „Przińdzë witro
na pôłnié ë przëniesë ze sobą łëżkã”.
Przez pôrã nocy parobk prawie wcale nie spôł, le tak drzémôł ë ùwôżôł na kònie. Jaż jedny nocë kònie
zôs zaczãłë lińcëchama zwònic ë trzôskòwac. Tim razã na krzepce kònia leżało jabkò. Parobk òbezdrzôł
je ë nadgrizł, ale tej mù sã przëpòmnãło, że to móże bëc mòra, tak wërzucył je chùtkò ë wërzekł słowa,
chtërnëch gò naùcził stôri Kąkòl.
Drëdżégò dnia, czej wszëtcë sedzelë
w kùchni przë stole, a gbùrka rëchtowała
pôłnié, przëszła sąsôdka, młodô Kôczórka,
Aùgùstin Dominik – pisôrz
z łëżką w rãce, żebë pòżëczëc trochã solë.
z òkòlégò Żarnówca, Krokòwi,
Jedną skarniã miała òwiniãté trochã
chtëren pisôł pòwiôstczi na
skrwawioną chùstą. Czej gbùrka zaczãła jã
spòdlim legendów i pòdaniów
żałowac ë pëtac, co ji sã w skarniã stało,
swòji môłi tatczëznë.
òdrzekła, że stało ji sã to w nocë, le sama
nie wié, co, ale mòżlëwé, że jã kòt kąsył,
bò to tak wëzdrzi, jakbë sladë zãbów.
To móże bëc prôwda, bò pòdobno białczi, co mùszą mòrzëc, wcale ò tim ni mùszą wiedzec. Òd tegò
jednak dnia Kąkòlów parobk ë jegò kònie miałë ju spòkój.
Aùgùstin Dominik, Ò mòrach, w: Domienikòwé pòwiôstczi, Gdiniô 2015, s. 102–106.

1

Chto to taczi je ta mòra? Stwòrzë definicjã dlô kaszëbsczi encyklopedie.

2

Co radzył stôri Kùba Kąkól parobkòwi?

3

Pòrównôj wiadła ze słowarza Sëchtë z tima z pòwiôstczi Dominika. Jaczé dostrzégôsz
pòdobiéństwa?

4

Kaszëbi są apartny, jeżlë jidze ò wiarã i przesądë. Z jedny stronë są baro wierzący, a z drëdżi
mòcno przëwiązóny do tradicje i dôwnëch wierzeniów, chòc Kòscół mòcno biôtkùje
z wiarą w gùsła. Jaczé je twòje zdanié na temat dôwnëch wierzeniów, żebë nie rzec
zabòbònów?

54

Symbòl szczescô
Pòdpiszë kaszëbsczima pòzwama malënczi, jaczé przedstôwiają rzeczë ùznôwóné za symbòle
szczescô.

A jaczé symbòle przedstôwiają te òdjimczi? Nazwij je.

1

Przeczëtôjta z pòdzélã na role òpòwiôdanié Anë Łajming: òpòwiôdôcz, Kantak, Kantakòwô,
Jakùb.

Kantak oglądał starą podkowę. Znalazł ją przed chwilą na drodze w piasku. Obejrzał ze wszystkich
stron i zamyślił się. Zamiast iść na pole do wykopek, gdzie czekała go żona, postanowił podkowę przybić na progu swej chatki. Słyszał, że przynosi szczęście.
Po niedawnej śmierci jego ojca mógł się w domu rozporządzać według własnej woli. O głośnej pustej nocy i pogrzebie ojca zawsze myślał z dumą. Głównego śpiewaka zaprosił aż z dalekich Gochów,
niejakiego Jakuba razem z synem Władkiem. Sławni byli obaj z silnego głosu.
W polu żona wraz z synami posuwała się na kolankach i razem z perzem rwała hakiem z piasku
krzaki, spod których wybierała kartofelki takie małe jak orzeszki. Starszy syn widłami zbierał perz
na ściółkę. Do nich to przez kartoflisko, na przełaj, zbliżał się właśnie z dalekich stron śpiewak Jakub
z kijem w ręku.
– Bòże pòmagôj! – zawołał.
– Bóg zapłac! – odrzekła uradowana, chociaż nieco zdziwiona kobieta. Uśmiechnięta podała mu
opiaszczoną rękę. – Witóm do nas! Mie téż dzys prawô raka swãdzëła, tej wiedno przińdze gòsc.
Śpiewak jednak był markotny. Zmęczony, z marsem na czole, zaczął od pogody:
– Terô swiécy słunkò – wyrzekł patrząc w ziemię – a reno, czej żem z doma wëlôzł, bëło kòmùdno
i mżił deszcz.
Kantakowa się roześmiała.
– Reny deszcz a stôri babë tuńc, długò nie dérëje!
Ale Jakub nadal był małomówny i osowiały, nie patrzył jej w twarz. Zakłopotany jakby kijem szturchał w piasku. Kantakowa z niepokojem zapytała:
– Co was tu do nas przënëkało tak dalek, jaż z Gòchów? Môta jaczé kłopòtë?
– Kłopòtë są wiedno – odrzekł wymijająco i zerkając na kosze zaraz dodał. – Môłé bùlewczi jak
pestczi. Ale latos bùlwë wszãdze są môłé.
– Jô widzã, że jesce zasmùcony – zatroskała się kobieta. – Na pògrzebie naszégò starka wë bëlë taczi
fidel i głosno spiéwalë, a terô bòkã wzérôce.
55

– Tak ju je – westchnął gość – że jak jinszim wëgòdzysz, to sobie zaszkòdzysz. A gdze że je ten waji?
– Chòba doma sã òfertëje. Téż miôł przińc tu na pòle, pòmòc, ale jakòs nie przëlôzł – odrzekła
niespokojnie.
– A to je szkòda – mruknął gość.
– No tej pùdzemë dodóm – zaproponowała Kantakowa.
Wstała i odpasała długi opiaszczony fartuch. Chłopcy wysypali kartofle z koszy do worków.
Kantaka zastali pochylonego nad progiem małej starej chatki. W prawym jego rogu, z cicha pogwizdując, przybijał podkowę. Podniósł głowę na gościa.
– Wejle, to wë do nas zazdrzelë? – zdziwił się.
Gość nic nie odrzekł. Gospodyni zwróciła się do męża niezadowolona:
– Co të tu czwarzisz? Lepi bës kòrzenicã zbiérôł i bùlwë dodóm karowôł.
– Jô nalôzł pòdkòwã, to òznôczô szczescé – odrzekł Kantak zadowolony. Schylił się znowu, aby wbić
ostatni gwóźdź i uderzył się w palec. Wstał i rozcierając go, przywitał się z Jakubem, który z westchnieniem i jakby z wymówką wyrzekł:
– Wa tu ò szczescym mëslita a jô przë waju móm nieszczescé…
– Ala biédze! – zdziwił się gospodarz. – No, tej le pùdzemë do jizbë.
– Sadnice sobie na krzasło (stółk) – zaprosiła gospodyni. – Jô zarô pòstawiã pòléwczi.
– Nie rôczta mie pòléwką, bò ni móm czasu – odrzekł energicznie gość. – Dzéń je krótczi, a doma
chcã bëc za widu nazôd. – Potem poprosił, żeby chłopcy wyszli.
To zaniepokoiło gospodarzy.
– Jidzta na górã – rozkazała matka z trwogą.
Chłopcy żwawo wybiegli do sieni i po drabinie wspięli się na strych.
Jakubowi podano krzesło. Usiadł i najpierw jakby nie wiedział, z jakiej beczki zacząć, szurgnął kijem
po podłodze. Wreszcie przemówił odważnie:
– Òd czasu, jak ùmarł waju stark, lëchò nóm jidze.
– Czëjeta! – niespokojnie zdziwiła się gospodyni.
Gość miał wzrok spuszczony i kijem szurał po podłodze, jakby na niej coś pisał. Gospodarza to
zirytowało, zapytał prosto z mostu:
– No pòwiédzce, ò co tu jidze?
Gość na koniec wykrztusił:
– Nasz Władk przed wajim pògrzebã béł zdrów jak krzemiéń, a pòtemù zachòrzôł i ùmarł. I terô
kòbiéta zachorzała…
– Ala biédze! – zawołał Kantak wystraszony, aż zakołysał głową.
Kantakowa przeżegnała się.
– Tak to mù chòba ju bëło namienioné – rzekł gospodarz po chwili i zapytał: I wë nóm to przëszlë
pòwiedzec?
– Dobrze wiéta ò co jidze… – odparł Jakub znacząco. Znowu zaszurał laską i westchnął. – Lëdze
szemrzą, że ten waju niebòszczik w trëmie béł rumiany. Wiéta jak je, tonący sã brzëtwë chwitô.
Gospodarz zaniemówił. Osłupiały otworzył usta.
– Rumiany to òn nie béł. Tej i wieszczi téż nié – zawołała gospodyni. – Tedë bë wszëtcë lëdze, tak
dalek jak zwònë czëlë, mùszelë ùmrzéc. A më jednak wszëscë żëjemë!
Gość jakby skapitulował. Nastąpiła pauza. Kantakowa radząc zapytała:
– A czë bë wë nie szlë do tegò stôrégò Niemca czarownika? Bò mòże ta wasza kòbiéta cos łacznie
zjadła? Òn ju wiele lëdzy ùzdrowił.
– Jô ju tam pò drodze zazdrzôł – odrzekł gość i nie podnosząc wzroku, kijem poklepał swoje obuwie. Jegò kobiéta mie tam pò niemieckù szafrotała, że òn sedzy w prizë za ten camer, co sobie w lese
ùżôgòwôł. (…)
– No, chcema le wlezc na to, z czim żem przëlôzł… Jô ni móm miru. Nic òna łacznie nie zjadła,
a dobrze wiéta, ò co jidze.
Kantak był wstrząśnięty. Kiedy wreszcie ochłonął z wrażenia, odpowiedział wzburzony:
56

– Wë chòba òbarchnielë! Żebë mój òjc niebòszczik béł wieszczi?
Na to òn nie wëzdrził, do paralusza!
– Wëzdrzôł! – posprzeczał się gość, stukając kijem w podłogę.
– Nasz Macek i Kòrdula téż gôdalë, że w trëmie òn miôł bëc rumiany.
Wszëscë lëdze ò tim szemrzą.
Gospodarz się zamyślił.
– To wë bë chcelë, żebë mòjégò òjca òdkòpac i mù gardło
przerzuchòlëc? – zezłościł się. – A niechże was klinë!
Tak le Gòch mòże mëslec.
– Gòch, Gòch… – podkarbiał gość. – Taczi jem Gòch
jak wë Kruban! – energicznie wywijał laską. – Równy
jesma Pòlôcë i nie bãdzema sã wiele sztridowalë, a dali!
Jô tu do waju ni mògã na darmôka lezc!
Na strychu słychać było jakiś stuk i szuranie.
Gość drgnął nerwowo, cmoknął i niecierpliwie
spojrzał na sufit.
– To knôpë na górze ruńcëją – powiedziała kobieta.
Gospodarz z ukosa popatrzył na gościa, który zjawił
się niespodziewanie jak złodziej w nocy i zrujnował im
spokój. Zapytał jakby mu chciał dokuczyć:
– A pò co wë tu lezlë? Tak dalek jak to je.
– Mie sã tu chcało lezc jak ùmarłémù tańcowac. Wiéta,
jak je. Bùlwë są do kòpaniô, a kòbiéta leżi… – Znowu cmoknął i zawołał desperacko: – Czasë dobrocë
na swiece bòsczim! Rozumtaż lëdze! – Mars na czole mu się pogłębił. Chciał obszernej opowiedzieć
o swojej zgryzocie, lecz widząc zły wzrok Kantaka zamilkł.
Znowu głośno westchnął i dodał uszczypliwie:
– Ju jak mie dzys ten sôren w lese bez drogã przelecôł, jô zarô wiedzôł, że wa mie nie bãdzeta chcelë
pòmòc, chòc do spiéwaniô béł jem dobri.
Wstał z krzesła.
Gospodarzowi teraz zrobiło się Jakuba żal.
– Sôren swòją drogą, a sprawa swòją. Chòc ma bë chcelë dlô waju jak nôlepi, ale na taczé szôlałé
kùńszachtë nicht bë sã nie dôł. Ksądz jakbë sã dowiedzôł, to bë wadzył.
Gość jeszcze stał chwilę milcząc. Biodrem oparty na kiju zapatrzył się w spróchniałe deski podłogi,
jakby jeszcze oczekiwał z ich strony jakiejś pomocy lub choćby słowa pociechy. Zakłopotani gospodarze nic już jednak nie rzekli.
Tymczasem na strychu chłopcom się dłużyło. Otworzyli więc jakąś starą skrzynię, z której wygrzebali fajkę po dziadku. Pozostały w niej tytoń próbowali wypalić. Ćmili i pokaszlując wyrywali ją sobie
wzajemnie. Kiedy po odejściu gościa matka zawołała ich na dół, zlękli się. Niedopaloną fajkę rzucili
w kąt i przykryli szmatami.
– Przëszedł nóm mëmrotac i pòfaflowôł mie mir – gospodarz był przygnębiony. Obiad jadł milcząc,
bez apetytu i prędko odstawił miskę.
– Żebë abë nóm lëchò nie żëcził – z trwogą wyrzekła żona.
Po obiedzie wszyscy wyszli w pole do wykopek. Jesienne słońce zniżało się ku zachodowi i świeciło
przez mgłę. Lekki wiatr powiewał białą pajęczyną, która osiadła na zeschniętych krzakach kartofli.
Wybierając bulwy na kolanach, Kantakowie posunęli się już o kilka metrów, kiedy gdzieś w dali żałośnie zawył pies.
Z lasu wytoczyła się jakaś furmanka, na której woźnica stojąc uniósł w górę i wskazał w stronę ich
zagrody, a potem ponaglił konia do truchtu. Obejrzeli się i zobaczyli straszny widok. Słomiany dach ich
chatki palił się! Na moment zdrętwieli. Z sąsiedniego pustkowia biegli już ludzie z wiadrami i drągami.
Dopiero, kiedy ich dostrzegli, Kantakowie zerwali się z klęczek.
57

Słomiany dach spalił się w okamgnieniu. Wśród wrzawy i krzyków ledwo wyratowano pościel.
Zaraz potem z trzaskiem zapadły się palące stropy. Zanim nastał mrok, dobytek Kantaków zamienił się
w popiół.
Nazajutrz rano gospodarz, na wpół przytomny z rozpaczy, prętem grzebał w zgliszczach, jakby
chciał znaleźć to, co stracił. Wszystko było zwęglone. Na brzegu pogorzeliska wyłowił z popiołu jedynie podkowę.
Anna Łajming, Symbol szczęścia, w: Czterolistna koniczyna, Gdańsk 1985, s. 40–44.

2

Dokònôj translacje kaszëbsczich wëjimków na pòlsczi jãzëk.

3

Jaczé òbrzãdë òstałë w ti pòwiôstce przëbliżoné?

4

Spróbùj òkreslëc czas wëdarzeniów. Ùdokaznij swój bédënk pasownyma wëjimkama z tekstu.

5

Kantak przëbił nad dwiérzama chëczë pòdkòwã, żebë przëniosła jegò rodzënie szczescé.
Czë tak sã stało? Czemù Ana Łajming dała temù titel Symbol szczęścia?

6

Co të bë jes mógł rzec Kantakòwi pò tim zdarzenim, jaczé gò spòtkało? Napiszë czile zdaniów
w zesziwkù.

Òdmina i Òtomin
1

Z pòdónëch niżi wërazów ùłóżta w karnach krótką historiã. Przedstawta swòje òpòwiôdania.
rusałka, Gduńsk, jezoro, dzéwczã, ricerz, snôżô, spiéw, zakòchac, turniér, bal, kwiatë

2

Przeczëtôj ùwôżno legendã ò mùlkach, jaką spisôł Janusz Mamelsczi.

Kòl Gduńska je piãkné jezoro. Rozcygô sã westrzód lasów, kòl górë, co jã zwią Jantarową.
Przódë lat mieszkôł tam sómny ricerz. Króm niegò w môłim gôrczu na półòstrowie bëło le pôrã
lëdzy kònieczny służbë. Nicht z mieszkańców nie wiedzôł, czemù znóny ricerz żëje czësto sóm. Òni cos
tam leno napòmikelë ò niezjiscony miłoce i bòlący zdradze. Tak a tak Òtomin, bò taczé miôł miono,
baro lubił bëc sóm. Całi rok nie wëchôdôł z gôrcza, dopiérkù, jak we Gduńskù prowadzëlë ricersczi
turniér. Òkòma tegò całé gòdzënë przesôdiwôł na brzegù jezora i ò czims rozmiszlôł. Mòże jesz dërch
wspòminôł dzéwczã, co mù sã przeniewierzëło, a mòże mëslôł ò tajemny mòrzëcë, co mieszka w jezorze. Pòwiôdelë ò ni starszi lëdze. Bòdôj miała wiôlgą mòc, czarza swòją ùrodą i spiéwã, a pòtemù wcyga
w głãbòką tonią jezora. Temù téż lëdze jezoro mijelë z daleka.
Òtomin nic so nie robił z tëch strachów. A mòże nawetka żdôł na wòdną pannã?
Jednégò dnia, jak słuńce sã skrëło za czëpë dãbów i chùjków, z głãbi jezora doszłë ricerza zwãczi
tãskny mùzyczi. Òne gò przeńdzewałë, maniłë czëcé, dëcha i serce. Za sztót w wieczórny gôrni pòkôzało sã nadzwëczôj snôżé dzéwczã. Òtomin stojôł jak òczarzony.
– Jes të ale wëbëtny a cerplëwi – zwãcznym głosã przemówia rusałka.
Jak przebrzmiôł pòmión niezwëczajnégò spiéwù, Òtomin przëszedł nazôd do dzyrskòscë.
– Jô widzã, że to nie béł czas daremny. Mòżesz të mie wëjawic swòje miono, pani?
– Mòje miono je Òdmina, a twòje Òtomin, doch jo?
– Skądka të to wiész? – zdzëwòwôł sã ricerz.
– Pòdzéróm za tobą ju wiele miesãcy. Të wzérôł na jezoro, a jô na ce. Wëzdrzisz mie na ùtcëwégò
i wiérnégò.
– Czemù lëdze mają ce strach? – pitôł sã Òtomin.
58

– Lëdze są falszëwi. Të bë mùszôł doch ò tim cos wiedzec.
Taczi chùtkò dżiną w mòjim jezorze. Kò të doch jes jiny,
ni mùszisz miec mie strach, të jak jô lëdôsz òsóbnotã.
Ricerz i wiła baro sã mielë do se. Schôdelë sã kòżdą noc i pòwiôdelë so do samégò rena. Òdmina òpòwiôda ò pòdwòdnym
swiece, Òtomin ò ricersczich przëtrôfkach. Kòżdégò dnia niecerplëwie żdelë na wieczór. Chòcô służba widza, że ksążã sã
zmienił, mëslelë, że krëjamno wrëjarzi z jakąs panną. Nikòmù
bë nie przëszło na mësl, że spòtikô sã z rusałką. Niezmąconé
szczescé tëch dwòje dérowało bez pôrã miesãcy. Jaż przëszedł
czas na ricersczi turniér we Gduńskù. Ricerz miôł dostóną
klëkã òd ksãca. Mùszôł sã òdwitac z Òdminą, chòcô cãżkò
jemù bëło òstawic òblubienicã.
– Jak jô tam strzimóm tëlé dniów bez cebie? – jiscył sã ricerz.
– Jedz i wëgrôj. Zrobi to dlô mie. Të kwiatë cë bãdą mie przëbôczëwac – rzekła i włoża Òtominowi
na głowã wińc z biôłëch lekùczi.
– Dzãkùjã cë. Bãdã nazôd jak nôrëchli.
– Leno nikòmù ò mie nie pòwiadôj – prosa rusałka. – Jeżlë të bë wëjawił naszã krëjamnotã, jô bë ju
ni mògła pòkazëwac sã w lëdzczim swiece.
– Jô cë przëmôwióm, że bãdã damił – przërzekł Òtomin.
Ùskrzidlony miłotą do Òdminë wëgrôł wszëtczé miónczëznë. Béł nôlepszi w jachanim na kòniu,
w strzélanim z łãkù i w biôtkach na piczi. Pierszi rôz zdarzëło sã na gduńsczim turniérze, żebë jeden
dobéł pòtrójno. Jak co rokù turniér kùńcził sã spaniałim balã. Pòdôwelë smaczné jestkù i bëlné picé, gra
mùzyka a wszãdze bëło fùl piãknëch dzéwczãtów, leno Òtomin niczemù sã nie cesził. Dërchã le mëslôł
ò swòji ùkòchóny. Smùtk dobëtnika nie dôł pòkù tima, co bëlë na balu. Nôbarżi to sã nie widzało brutkóm, bò niejedna sã spòdzéwa, że Òtomin bãdze miôł na niã òkò. Bëła téż midzë nima Subisława, córka
gduńsczégò ksãca. Òna próbòwa zacząc z ricerzã gôdkã:
– Czemù të sã smãtwisz? Të doch môsz dobëté!
– Jô sã ceszã dobëcu, leno mùszã jachac nazôd do swòjégò gôrcza – òdrzekł Òtomin.
– A cëż ce tak cygnie dodóm? Mòże të tam òstawił jakąs białkã? To òd ni są te snôżé kwiatë?
Ricerz sã zaczerwienił, leno pamiãtôł, że jemù nie je wòlno wëjawic krëjamnotë.
– Nie pëtôj sã, pani, bò jô cë ni mògã rzec nick wiãcy.
– Kò cëż, dzyrsczi ricerzu, mòże mòja półsostra ce namówi, żebë të nama wiãcy rzekł – z przekąsã
pòwiedza Subisława.
W tim sztërkù na zalë pòkôza sã Justina. Serce Òtomina zadërgòtało – to bëła jegò pierszô brutka.
– Cëż cë je, Òtominie, të sã ze mną nie przëwitôsz? – wësmiéwno rzekła Justina.
– Pani! – ricerz klãknął i kùsznął rãkã, jaką Justina do niegò wëcygnã.
– Òtomin prawie chce jachac, bò doma żdaje na nie brutka – rzekła Subisława.
– Cëż jô czëjã? A mie të òbwiniôsz ò przeniewiérkã? Chtëż to sã zarzékôł, że nie bãdze kòchôł
niżódny białczi, leno mie?
– Jô słowa dotrzimôł.
– A skądka të môsz ten wińc kwiatów? Mòże nié òd brutczi?
– Jô gò nie dostôł òd białczi, leno òd rusałczi.
Na zalë zarô sã stało cëchò. Òtomin zrozmiôł, że nie dotrzimôł słowa, co gò béł dôł Òdminie.
Stanął na równé nodżi, wënëkôł ze zalë, wskòcził na kònia i jachôł kùli dechù nad jezoro. Tam bëło pùsto i cëchò. Nick nie pòmògło wòłanié, chlëchanié i proszenié ricerza. Òdminë nie bëło. Jaż kòl pòrénka
Òtomin ùczuł cëché szeptanié:
– Pòj do mie… .
Nie namiszlôł sã wcale. Skòcził do jezora i òd te czasu nicht gò ni miôł widzóné. Jedną le wspòminką
pò apartnym ricerzu je jezoro, co do dzysdnia nazéwô sã Òtomińsczé.
Janusz Mamelsczi, Òtomina i Òtomin, w: Kaszëbsczé legendë, Gdiniô 1998–2010, s. 97–102.

59

3

Pòwiôstka jaczégò karna nôbarżi szlachòwa za tą spisóną przez Janusza
Mamelsczégò? Ùdokaznij swój bédënk pòdającë pòdobieństwa.

4

Jaczi pòlsczi dokôz przëbôcziwô ta pòwiôstka?

5

Ùłożë pòsobicą pónktë planu wëdarzeniów.
Młodi spòtikelë sã wieczorama przez pôrã miesãcy.
Òtomin wëgrôł wszëtczé miónczi.
Lëdze òpòwiôdelë ò mòrzëcë, co mieszka w jezorze, nad jaczim przesadiwôł Òtomin.
Na zalë pòjawiła sã Justina – pierszô brutka Òtomina.
Rusałka prosy Òtomina ò dochòwanié jich krëjamnotë.
Kòl górë Jantarowi mieszkôł sómny ricerz.
Kùli dechù w piersach ricerz pògnôł dodóm, nad jezoro.
Jednégò wieczora ùkôzało sã ricerzowi nadzwëczajno snôżé dzéwczã.
Subisława, córka gduńsczégò ksãca, próbòwa z ricerzã gôdkã.
Na zakùńczenié miónków òdbéł sã bal.
Ricerz dostôł klëkã òd ksãca, że we Gduńskù bãdze turniér.
Òtomin w gôdce z Justiną wëjawił swòjã krëjamnotã.
Ricerz skòcził do jezora i òd te czasu nicht gò ni miôł widzóné.
Na nic sã zdało wòłanié Òdminë.
Òtomin nie rozmiôł sã bawic ani ceszëc na balu.

6

Nad kòżdim zdanim dopiszë pónkt jakò równowôżënã zdaniô.

7

Dofùluj zdanié, wëbiérającë A abò B i 1 abò 2.

Tekst
Janusza
Mamelsczégò
je

8

60

A

legendą,

1

òpòwiôdô ò fantasticznëch wëdarzeniach, co sã dzeją
w prôwdzëwim môlu i w czasach historiczno òpisónëch.

B

bôjką,

2

pisónô je wiérztą, a bòhaterama są zwierzãta,
co zachòwùją sã jak lëdze.

bò
C

brawãdą,

3

wiôldżi dokôz, z rozbùdowóną fabùłą, co mô wiele
wątków.

D

romanã,

4

òpòwiôdanié z fantasticznyma wëdarzeniama, co kùńczi sã
szczestlëwie. Jegò czas i môl są nieòkresloné.

Òceń pòstãpk Òtomina? Czë dobrze sã zakùńczëła ta historiô?

Zdania pòjedinczné rozwiniãté
1

Z rozsëpónczi wërazowi ùłożë sztërë zdania.
swiece.

òpòwiôda

dérowało

dwòje

bez

ò

Niezmąconé

miesãcy.

klëkã

pòdwòdnym

Òdmina

tëch

szczescé

Ricerz

pôrã

Kòl

Òtomin

òd

miôł

ksãca.

ùczuł

dostóné

pòrénka
cëché

szeptanié.

2

W kòżdim zdanim pòdsztrichnij pòdmiot (jednym sztriszkã) i òrzeczenié (dwùma sztriszkama).

3

Czë zdania z pòlétu 1. są rozwiniãté czë nierozwiniãté?

DÔJ BÔCZËNK!
Pòjedinczné zdanié
Wëpòwiedzenié, co mô jedno òrzeczenié.

4

nierozwiniãté
mô blós pòdmiot
abò pòdmiot z òrzeczenim.

rozwiniãté
òkróm pòdmiotu i òrzeczenia
mô téż jich òkreslenia

Spiéwie.
Truda spiéwie.

Ùtaleńtowónô Truda
piãkno spiéwie piesniã Trepczika.

Ùtaleńtowónô Truda

piãkno spiéwie piesniã Trepczika.

karno pòdmiotu

karno òrzeczeniô

Truda (jakô?) ùtaleńtowónô

spiéwie (jak?) piãkno

		

spiéwie (co?) piesniã

		

piesniã (kògò?) Trepczika

Rozwiń zdania nierozwiniãté, dodającë pò jednym òkreslenim do karna pòdmiotu
i karna òrzeczeniô.
Przikłôd: Jón graje.

Môłi Jón graje w balã.

Lëdze pòwiôdelë.
Òtomin stojôł.
Ricerz spòtikôł sã.
61

Ricerz wëgrôł.
Òdminë nie bëło.
5

Rozwiń zdania nierozwiniãté, dodającë pò dwa òkreslenia do karna òrzeczenia i pò trzë
do karna pòdmiotu.
Przikłôd: Jón graje.

Môłi skrãtny Jón graje bëlno w balã na bòjiskù.

Ricerz mieszkô.
Dzéwczã pòkôzało sã.
Mùlkòwie schôdelë sã.
Òtomin òpòwiôdôł.
Òtomin wëjawił.

Cządë żëcô
1

Przeczëtôj ùwôżno wiérztã Léòna Heyczi i dôj bédënk titla dlô ni.
Léón Heyka

………………………...…
Na niebie swiécy miesąc,
Wieczórny wiéw ji sni
Jô sobie jidã drogą,
Pòdpiéróm sã na czij.

Niejedna chmùra przeszła
Nad głową mòją précz,
Niejedna troska weszła,
Ach, je to znónô rzecz.

Ach, jak minã tã drogã,
Ta drogã przez ten swiat
Òd renégò dzecëctwa
Jaż do schilonëch lat.

A dzys tak cëchò wkòło,
Tak jakbë chòdzył sen;
Ju bliskò czas, co zléczi
Mie z wszëtczich zemsczich ren.
Léón Heyka, Kaszëbsczé spiewë, Gduńsk 1999, s. 84.

62

2

Rozrzeszë tãgódkã, a dowiész sã, jaczi titel nadôł ti wiérzce pòéta.
1

1. Cząd rokù, jaczi je pò lece.
2

2. Mùlk Òdminë.

3

3. Ana, aùtorka òpòwiôdaniô „Symbol szczęścia”.

4

4. Jeden z trzech ôrtów lëteracczich.

5

5. Bòhater brawãdë, co przëniósł tëlé szczescô starëszkóm.
6

6. Béł nim Léón Heyka.

7

7. Cząd dnia, czej zaczinô sã robic cemno.
8

3

8. Krótczi dokôz, pisóny wiérztą, gdze bòhaterama
są zwierzãta.

Ùstalë i pòdôj pasowné wëjimczi wiérztë na ùdokaznienié swòji òdpòwiedzë:
a) Chto je òsobą mówiącą w wiérzce?
b) Nad czim rozmiszlô?
c) Ò jaczi drodze wspòminô?
METAFÒRA – jinaczi przenosniô, pòéticczi zabiég, co łączi słowa tak, że
nabiérają, nowégò, ùkrëtégò znaczeniô, np. mòrze łzów, czôrné zjiscenié.

4

Wëszukôj wëjimczi, co òdnôszają sã do elementów wëmienionëch w tabelë i zapiszë cytatë.
Pòdôj pòzwã pòeticczégò spòsobù.
cytat

pòeticczi zabiég

droga
chmura
sen

Wskażë jiné zabiedżi pòeticczé zastosowóné w ti wiérzce (epitetë, ùòsobienia, anafòrë,
powtórzenia).
5

@ 6

Òkreslë nastrój tegò dokazu. Co sprôwiô, że je òn prawie taczi?
Òbezdrzë w internece wëkònanié przez Weronikã Kòrthals piosenczi do słów pòlsczégò pòétë
Jana Twardowsczégò „Żal”. Jaczé môsz refleksje pò òbezdrzenim filmù. Dokònôj tłómaczeniô wiérztë.
Jan Twardowski

Żal
Żal że się za mało kochało
że się myślało o sobie
że się już nie zdążyło
że było za późno
choćby się teraz biegało
w przedpokoju szurało
niosło serce osobne
w telefonie szukało
słuchem szerszym od słowa

choćby się spokorniało
głupią minę stroiło
jak lew na muszce

choćby się chciało pomóc
własną gębą podmuchać
na rosół za słony

choćby się chciało ostrzec
że pogoda niestała
bo tęcza zbyt czerwona
a sól zwilgotniała

wszystko już potem za mało
choćby się łzy wypłakało
nagie niepewne
Jan Twardowski,
Nie przyszedłem pana nawracać.
Wiersze 1945–2006, Poznań 2009, s. 224.

63

Òrmùzd dobiwô!
1

Ùwôżno przeczëtôj tekst i zwrócë bôczënk na môle, ò jaczich je gôdka. Spróbùj nacéchòwac
kôrtã dôwnëch Kaszëb.

– To je wizerënk naszi òjczëznë! – rzekł pón Józef. (…) – Te dwie krąconé czôrné drodżi, co jidą
z pôłniô kù nocë, to dwie wiôldżé rzéczi: na wschòdze słuńca Wisła, na zôchòdze Òdra. Tam, gdze
Wisła bieżi w mòrze, môsz Gduńsk, tam gdze Òdra, môsz Szczecëno. Zdrzë, jak liniô mòrza pòdbiégô
tãpim klinã do ùscô Òdrë i bôczë, że przeszedłszë rzékã tã na lewi brzég, wiedno jesz stojisz na dôwny
zemi kaszëbsczi. Bò òna sã cygnie pò górach bôłtëcczich jaż bezmała tãdë, gdze stoji Berlin, stolëca
Niemców, i miasto Roztoka, niedalek mòrza. Òd pôłniô sznur Wartë i Notecë, jaż do kòlana Wisłë
przë Fòrdonie, a òd nocë mòrze: to stôrodôwné grańce naszi zemi kaszëbsczi. Na pôłnié zemia sã z nią
łączi pòlskô, z chtërną wòlą ksążãt najich i nôrodu jednã twòrzëlë jesmë Rzeczpòspòlitą. (…) Tak më
wëzdrzelë dôwni, szescset lat nazôd. A dzys co mómë? (…) Naszedł nieprzëjôcél òd zôchòdu słuńca
i ùriwôł jim krôj za krajã, wiedno jidącë na wschód słuńca. Tak przeszedł Òdrã i mòrził sã nôparce kù
Wisle i doparł swégò. (…) Bôczë! Tam dali kù Òdrze nasza mòwa ju wëmarła. Tam bracô naszi pòddelë
sã pòrządkòwi i prawóm nieprzëjôcela. A ti, co jesz żëją i mòwã a òbëczôj òjców tu nad Wisłą i mòrzã
zachòwelë, ti ju wszëtcë ùroslë w niewòlë i nie wiedzą, jak bëło dôwni i co jim słëchało. (…)
Pòwiém cë bôjkã ò dzejach kaszëbsczich.
– Biôłi duch Òrmùzd i czôrny duch Ariman, a pò naszémù Smãtk, zeszlë sã w zemi kaszëbsczi na
górze Rewkòle, co na mòrze patrzi i dzeli tëch bracy, co kù Òdrze cygną, òd tëch co lgną do Gduńska.
I òbrôcôł Òrmùzd widné jak słuńce òczë na niebò i mòrze, i ląd, i pòwiedzôł tak:
– Ten krôj, to kòlébka i trëma. Ten lud òn ùmarł a żëje. Na biôłi Arkónie stolemné kamienie, pò
chtërnëch wanożi syn dôwnëch Weletów z wëstëdłą dëszą mòdlący sã Bògù gôdką swëch wrogów, sóm
wróg krëwi swòji i głëchi na skardżi, co wëchòdzą z mòdżił. Nad ùscama Wisłë i rëbôk, i rataj, zgarbiałi kù zemi i tcący ikónë przëwãdrów i gòscy, a swòje rzucywszë do smiecy. Jô ale jim zbùdzã spòd
kamianëch mòdżił ricerzi i wòdzów i rozeżglã płomiéń òd biôłégò Hélu pò Stopienny Kamiéń, bë òżëlë
znôwù w mòcë i chwale.
I òdrzekł Smãtk.
– Smierc jich i zgùba to dobëcé mòje. Pòd Grifòwim znakã bieżelë mòrzama: Piorënë jich miecze
a żôgle jich skrzidła! A wińcã gardów ògrodzëlë ùbëtk wsów swòjich i kòntin. Przëstanie nad mòrzã to
zdrzódła jich złota. – A pùrpùra i złoto spiéwałë jich chwałã ze szczitów jich kòntin i biôłëch remión
jich dzéwczãt i niewiast. – Ale jô do nich spławił z kamiannégò nórtu zbójników głodnëch na mizernëch szkùtach. I w grańce kraju jô wbił jich jak klinã, i pòdparł jich mòcą. I jem szedł przed jich wòjskã
jak gradowô chmùra. A szpiegama pòszłë i Zôzdrosc, i Zwada. Jô mòcné rzãdë jich rodów i plemión
rozrzészôł na snopë, a snopë pòstawił naprocëm sobie, bë zdobiwca z nórtu mógł żelôznym bótã przeńc
pò nich kù słuńcu. Duńsczégò żôłniérza rãkama jô spôlił Rujańską Stanicã, a Swiãtowita stolemny pòsąg rznął jem na zemiã, a z jegò rzezbą pòkrëtëch człónków ùtłukł jem wiorë w òdżin pòd grónczi
żôłniérsczi strawë. – I ju jich ni ma, pësznëch Weletów! Bò rzãdama leżą w kamiannëch grobach òd
Matczi Redë do piôsków Hélu. Le szarô chmara nieswiadomëch gbùrów i rëbôków biédnëch na smierc
sã spòsobi. Bò kamieni czwioro mechama òbrosłëch i sycëna dużô, co we wietrze rzëzy na pùstim ùgòrze: to grób jich panów.
Ale nie rzekłszë słowa Òrmùzd wëcygnął rãkã i spòd grobòwégò kamienia wëdobéł gôrsc prochù
bòhatérów i sôł gò jak séwca seje zôrno na przëchòdné żniwa kù wschòdowi słuńca i zôchòdowi,
kù nordze i pôłniu. A proch szedł kù zemi, jak rój gwiôzd, jak żôlącé skrë. A gdze spadła skra, tam
wëtrisnął òdżin ze swiãti zemi i łącził sã z ògniã w płom.
64

A Smãtk sã skrzéwił i łisknął
złim òkã i sygnął w dzurã strëpiałégò wiąza. Tam sedzôł sãp
stôri. A òn gò wzął na dłoń, rozwinął mù skrzidła i pióro za piórkã
wëriwającë pùscył złim wiatrã za
skrama. A sãpòwé pióra kù zemi
spôdałë a z kòżdégò lãgłë sã nowé
sãpë. I szarim skrzidłã pôdałë
na ògnie i gasëłë płomiéń.
Ale Òrmùzd biôłi nie òprzestôł
sôc swiãtëch prochów na kaszëbską
zemiã, a skrë pôdałë króm sów
i sãpów, jak rój gwiôzd.
Aleksander Majkòwsczi,
Żëcé i przigòdë Remùsa,
Oficyna Czec, s. 124–125.

1 4'

M O R Z E

Bornholm
(duń.)

16'

B A Ł T Y C K

18'

E
Zatoka
Gdańska

ze

Pomorze około 1220 r. *

75 km
25
50
o,-,-�,..+-----'---'
5 101520

granice państw (dzielnic)
granice księstw pomorskich
granice kasztelanii
naczelnych

[Cl Kaszubszczyzny

przybliżony zasięg

o

• według K. Ślaskiego, J. Humnickiego, A. Sander-Berke

miejscowości

2

Jesz rôz przeczëtôj pòczątk Józwòwi gôdczi ò grańcach Kaszëb i pòrównôj kartë Kaszëb.

3

Zaznaczë môle, ò jaczich òpòwiôdô pón Józef.
Rewkół – góra nad jezorã Gardno, kòl wsë
Smôłdzëno, gdze czedës òdprôwiało sã
pògańsczé mòdłë; zwónô swiãtą górą
Słowińców.
Na spòdlim: Róża Ostrowska, Izabella Trojanowska,
Bedeker kaszubski,
Gdańsk 1978, s. 363–364.

Rugia – niemiecczi òstrów na Bôłce;
w strzédnëch wiekach mieszkałë na ni
słowiańsczé plemiona. W XII stolecym
zdobëtô przez Dëńczików (Dënów), pózni
władzã nad nią mielë ksążãta pòmòrsczi;
w XVII w. nôleżała do Szwédów
a w XIX do Prësów.
Arkóna – nôdali wësëniãti na pôłniowi-pòrénk cëpelk Niemców, na òstrowie
Rugia. W strzédnëch wiekach słowiańsczé
grodzëszcze Arkóna; béł to môl tczë
Swiãtowida; W 1168 zdobëtô i zniszczonô
przez Dëńczików.
Na spòdlim: Encyklopedia Gazety Wyborczej.
Hasła opracowane przez wydawnictwo PWN,
t. 1, t. 16, s. 553, 170–171.

Z religie staroirańsczi:
Òrmùzd – pón Mądri, bóg widu, jegò symbòlã je òdżin; stwórca
wszëtczégò, biôtkùjący sã wiedno z Arimanã – dëchã zła.
Ariman – przédnik karnów złëch dëchów, bóg zła i cemnicë, łżélstwa
i znikwieniô. Wróg Òrmùzda.
Na spòdlim: Władysław Kopaliński, Słownik mitów i tradycji kultury,
Warszawa 2006, s. 62, 889.

4

Pòdôj przikładë na dzysdniowé dzejanié Òrmùzda i Arimana. Kògò, wedle ce, mòże nazwac
Skrą Òrmùzdową?

Skrë Òrmùzdowé
– nôdgrodë przëznôwóné
przez redakcjã cządnika
„Pòmeraniô” dlô lëdzy
zasłużonëch dlô Kaszëb
i Pòmòrzô.

66

Wszëtczé drodżi prowadzą do smiercë
1

Przeczëtôj ùwôżno pòstãpną brawãdã Jana Drzéżdżóna „Ò człowiekù, co miôł strach smiercë”.
Òb czas czëtaniô wëpiszë wërazë, chtërnëch nie rozmiejesz.
Béł człowiek, chtëren baro miôł strach smiercë. Nosył naùsznice, bò mëslôł, że nôgle mòże mù do

ùcha co strasznégò wpadnąc. Biwało, że całima dniama leżôł we wërach pòd pierzëną, bòjącë sã spòd ni
wëzdrzec, bò mòże swiat sã zmienił, a òn òd tegò zgłëpieje ë ùmrze. Nié, to ni mòże rzec, że bëło mù tak
baro dobrze na swiece, doskôcało mù zëmno, jiscył sã ò rozmajité rzeczë, jak wszëtcë lëdze. Czej blós
pòmëslôł ò smiercë, włosë stôwałë mù sztram, robił sã bladi, ni mógł jesc, a tej chòwôł sã dzes, jeżlë nié
pòd pierzënã, to dalek na pùstkach, dze nawetka psë nie łażą.
Lubił słëchac, co lëdze gôdają ò smiercë. Chwôtôł kòżdé słowò, rozmiszlôł nad nim, co mòże pò
prôwdze znaczëc, ë czemù ti lëdze w jegò bëtnoscë prawie ò tim gôdają, mòże òni co wiedzą ò smiercë,
chtërna jidze na niegò ran. Równak miôł strach ò to pëtac. Nëkôł chùtkò do szpégla ë bëlno òbzérôł
swòjã twôrz, czë nie je bladô abò czë ni mô czerwònëch òczów. Pòtemù rozeblôkôł sã ë badôł, czë na
jegò nogach, brzëchù ë remionach nie bëło widzec sënëch plamów. Robił to baro niecerplëwò, zdrzucôł flot kòszlã ë bùksë, a szmergôł je dalek òd se. Chòc ni mógł nalezc niżódnëch plamów, nie òbdôł
sã, chòrosc mòże sedzec baro głãbòk – mëslôł. Doch mòże jã ùzdrzec w òstatnym sztócëkù! To mùszi
òpasowac, bë so czasã nie przezdrzec.
Czedë ùzdrzôł kògòs baro stôrégò, ni mógł ùstojec w môlu ze wzrëszeniô. Wiedno czej szedł kòle
starëszka, zajiscony pitôł sã gò, czë dobrze sã czëje. Stôri òdpòwiôdôł, że czëje sã dobrze. Czekawi béł
kòżdi môrlënë, zgrużdżeniô pòstacji ë òczów, co ju dobrze nie widzą. Chcôł chwacëc smierc tedë, czej
prawie przëchôdô ë chwôtô taczégò stôrégò za gardło. Wnenczas pò prôwdze òn bë jã widzôł, ë mógłbë
ji sã przëzdrzec. Ni mógł téż zrozmiec, że to wszëtkò, nó co terô zdrzi – drodżi, lasë, niebò – wcyg
mdze, czedë jegò ju nie mdze, ë òn ju nigdë nic z tegò nie ùzdrzi. Jakùż to je mòżlëwé?! Tej zamikôł sã
w swòjim dodomù, ë rëczôł nad swòjim biédnym kawlã, chtëren nie je wiedzec, chto jemù namienił.
Ale bez nen płacz, co miôł gò ùspòkòjic, jesz barżi sã trząsł ë bëło mù tak lëchò jak nikòmù na swiece.
W kùńcu ùmëslił so jic w swiat, bò domôgôł sã, że tedë mòże ùceknąc smiercë. Mdze jã manił, na
przikłôd òstawi wid w swòji chëczë, tak żebë òna mësla, że dërch sedzy tã bënë. A czedë przëtrôfkã
smierc pùdze za nim, zatrze za sobą szlachë, ë pòprosy lëdzy, abë zmilëlë ji drogã.
Pierszi rôz, nie wiedzec òd czedë, sã ùsmiôł. Mòże mù ùdô sã ji zwiornąc? Wnenczas mdze òbzérôł
nen swiat tak długò, jak mdze chcôł. Redowało sã jegò serce ë sąsôdzë dzëwòwelë sã, że je taczi wiesołi
ë, mòże rzec, szczeslëwi. Dopitiwelë sã, czë mòże dostôł jaczé wiadło òd kògò blësczégò. – Nié – gôdôł
– jidã w swiat.
To bë so tak mëslôł, że je to òstatnô òrãdz do redotë – wëcëgac w swiat, to tëli, co skazac sã na pòtłukã midzë cëzyma lëdzama. Ale òn chcôł zwiornąc smiercë, ë to bëło czësto co jinégò. Pòdskôcony
zarzesził swój pińdelk, w jaczim miôł sztëczk sëchégò chleba, ë ò pòrénkù szedł w swiat.
Na krziżewëch drogach pòtkôł starëszka, co miôł sëwą brodã, ë spitôł sã gò, dokądkaż te wszëtczé
drodżi prowadzą. Starëszk òdrzekł, że do smiercë. – Jakùż to? – zadzëwòwôł sã. – Tej ni ma niżódny
jiny drodżi, jaką jô bë mógł zwiornąc? –Ni ma niżódny jiny drodżi” – òdrzekł starëszk. Człowiek z pińdelkã sôdł so na krziżewëch drogach, ë zaczął rëczec. Rëczôł tak długò, jaż zafela mù łez, a jegò żôl ni
mógł bëc ju wikszi.
Czedë tak sedzôł ë wzérôł na starëszka, co wëdôł sã jemù baro pògódny, na krziżewëch drogach zjawiła sã céniô. Béł to wiôldżi ptôch, co mógł pòdniesc całą chëcz w swòjich pazrach.
– Wez gò – rzekł starëszk do ptôcha. – Òn chce zwiornąc przed smiercą. Mòże dze tã dalek, midzë
blónama, ji ni ma, bò stąd wszëtczé drodżi prowadzą blós do smiercë.
Człowiekòwi bëło ju czësto równo, tak zbòlałą miôł dëszã ë tak beznôdzejną przińdnotã. Ë wiôldżi
ptôch chwôcył gò ë ùniósł na kùńc zaswiatów, dze bëła téż krôjna ùmarłëch. Tuwò gò pòstawił, sztócëk
pòsedzôł, a tedë pòlecôł nazôd na krziżewé drodżi, dze chcôł përznã pòbëc ze starëszkã.
67

Człowiek z pińdelkã spitôł ùmarłëch, jakùż ti sã czëją. Òdrzeklë, że dobrze, nic jima nie felëje ë nijak
nie je jima żôl, że są ùmarłi.
– Ale doch tã je taczi pëszny swiat – gôdôł człowiek. – Wa bë nie chca gò widzec?
– Nié, më bë nie chcelë – òdrzeklë. – Më tu mómë nają dôkã, w jaczi sã tacą dzeje tegò swiata, ë òna
nama sygnie. Jes të téż ùmarłi? – spitelë sã jegò.
– Nié, jô jesz żëjã – òdrzekł człowiek – ë jidã
w swiat, bò chcã zwiornąc smiercë. Ale tã na
zemi wszëtczé drodżi prowadzą do smiercë,
zôs tuwò jô jem na grańcë zaswiatów ë krôjnë
ùmarłëch, temù mòże prawie dze tuwò nalézã
so jaką krôjnã, dze zamieszkajã.
Ùmarłi żëczëlë mù, żebë jak nôlepi wëbrôł
ë szczeslëwò zamieszkôł. Czejbë jednak béł
ùmarłi jistno jak òne – zagwësnilë – wnenczas
kòl nich téż sã dlô niegò naléze plac. Pòdzëkòwôł
jima ë szedł szëkac krôjnë, dze bë sã czuł bezpieczny
òd smiercë. Kò w zaswiatë, jak mëslôł, òna nie przëchôdô.
Ë tak trafił do krôjnë słowików, a jich spiéw wëdôł sã jemù
niebiańsczi. Légł so w ti krôjnie ë cesził sã spiewã słowika,
ë ptaszim pùchã, a téż tim wszëtczim, co ne môłé ptôchë
w swòjich serduszkach nosëłë. Béł baro rôd, że szedł w swiat,
kò jinaczi nigdë bë sã nie dowiedzôł, że takô krôjna je. Òkróm
tegò béł dbë, że z tegò słowiczégò pùchù niżódna mòc gò nie wërwie, nawetka smierc. Béł gwës, że ne
gòrącé piórka dadzą mù schronã przed ną, co ji tak baro chcôł zwiornąc. Kò mają w se cepło zebróné
ze wszëtczich krôjnów, je to cepło twòrzeniô, a no nie słëchô smiercë. Béł ò tim przeswiôdczony.
Jednégò dnia ùczuł szemar. To szemarził wòdospôd, ale, wejle!, nié wòdny, le złożony ze wszelczich
stwòrzeniów, co tu żëłë – ze słowików, wãżów, ùmarłëch, sëwëch starëszków, wiôldżich ptôchów, srébrznëch rëbów ë lëdzy. Midzë nima bôłdowało sã cos szarégò, klatatégò, co wëzdrzało jemù za smiercą.
To wszëtkò lecało na zabicé w dół, do zemi, a òn òstôł sóm w ti szari krôjnie, dze czedës spiéwałë tak
pëszné słowiczi. Ni mógł zrozmiec, cëż to béł za dzywny wòdospôd, ë czemù nie wzął jegò mët, żlë béł
tu, w ti krôjnie, jak wszëtcë jiny. Mòże prawie to je smierc – pòmëslôł. Na cëszô a bezrëch.
Chòdzył pò ti szari ë pùsti krôjnie, zdrzącë wkół, czë sã tu nie skrëła smierc. Pòtemù pòmëslôł,
że òn nijak nie wié, jak smierc wëzdrzi, szukô za jaką pòstacją, a mòże òna je jak szpilka wetkłô w jegò
ruchna, ë czedë przińdze czas, wëdostónie sã ë przekłuje mù òczë. Kò mòże téż nie je niczim, co mòże dozdrzec. Mòże bëc chòc dëchã, co za nim krok w krok łazy ë w jednym sztóce wëznobi jegò cało.
A mòże nijak ji ni ma, a òn próżno ùcékô. Żebë ùwierzëc, że je, òn bë miôł ùzdrzec chòc ji cénią dze
òb drogã.
Tak baro òsmãtała gò mësla, że smiercë nijak ni ma, że zaczął tuńcowac ë spiewac pò ti prosti krôjnie, jaż zbùdzył sã sóm Bóg ë spitôł, z czegò òn sã tak ceszi.
– Ni ma smiercë – wòłôł człowiek. – Czejbë bëła, jô bë mùszôł jã dze ùzdrzec; tëli jô przeszedł ë tëli
jô widzôł, ale ni móm ji nalazłé.
– To je mòżlëwé, że ji ni ma – mrëknął Bóg – rozmajice ò tim gôdają. Jô téż ji nigdë nie widzôł.
– Widzysz – krzikôł człowiek – a të doch jes starszi jak nen całi swiat! Czejbë bëła, të bë mùszôł jã
dze widzec.
– Prôwda – mrëknął Bóg – jô bë miôł jã widzec, môsz prôwdã, wãdrowczikù. Jô blós czuł, że nichto
pôsł kòzë przed piekłã, mòże to prawie òna?
– Nié, nié – zasmiôł sã człowiek – òna to pewno nie je, docz ji kòzë pasc?
Temù wrócył człowiek na zemiã ë zaczął òpòwiadac, że ni ma smiercë, bò òn ji ni miôł widzóné, ë sóm Bóg, chtëren je baro stôri, téż nié. Lëdze nie wierzelë mù, pòkôzëjącë, że co sztót nichto
ùmiérô.
68

– Ale chto nie chce, nen ni mùszi ùmrzéc, bò smiercë ni ma – prawił, ë sóm w to wierził.
Ë jednégò dnia stało sã, że ùmiérało młodé, piãkné dzéwczã, a òn przechòdzył kòle ji dodomù
ë wlôzł bënë. Tej zôs zaczął sã bòjec. Wiedzôł, że donikąd nie zwiornie, ë ni mòże ùdawac, że smiercë ni
ma. Mùszi co zrobic, abë jegò strach nie béł tak wiôldżi, bò ledwò mòże to strzëmac. Ùmëslił so zbùdowac pòmnik, abë tak czësto nie zdżinąc z tegò swiata, kò pòmnik ni mòże ùmrzéc, temù mdze znanką
tegò, że czedës tu chôdôł, mieszkôł, żił, rëczôł, sã smiôł, ë że to béł téż jegò swiat. Pòmnik pò prôwdze
nic lëdzóm nie rzecze, ale zaswiôdczi, że òn tu czedës béł. Spiéwôł kòl bùdowë pòmnika ë cesził sã nim,
kamiannô pòstacjô përznã za nim szlachòwała.
Czedë pòmnik béł fardich, sedzôł kòl niegò dzéń ë noc, a taczé nachôdało gò wzruszenié, że sztótama rëczôł, a sztótama sã smiôł.
Ë hewò w trzecą noc pòmnik zeszedł na zemiã, ë zaczął sã jiscëc na bùdownika, że je z kamienia.
Wszëtcë mają dësze, żëją, chòdzą, ceszą sã z czegòs, smùcą sã czims, blós òn stoji bezrëszno, bò nic mù
nigdë w piersë nie zadrëżi. Człowiek chòdzył za swòjim pòmnikã pò drogach ë lasach, ë łąkach ë nie
wiedzôł, cëż mô nó to rzec. Żôl mù bëło kamianny pòstacji, co tak straszno narzékała. Do te nick ju ni
mógł ji pòmòc, nie rozmiôł zaszczepic w ni dëszë, ë nie béł gwës, czë bë mùszôł to zrobic sóm Pón Bóg,
czë téż Wiôldżi Czarownik. Kò òn bë miôł tegò strach, bò cëż bë mògła zrobic na swiece takô kamiannô
pòstacjô z prôwdzëwą dëszą? Nôwëżi co zniszczëc. Ale corôz wicy bëło mù żôl zdrzec na swój pòmnik
bëz dëszë ë zaczął skrapiac jegò wòdą z jezora, gôdającë „niech òżëje”. Razã z nim robił to Wiôldżi
Czarownik ë pòmnik òżił.
Terô to dopiérze zrobiło sã straszno. Żëwi pòmnik sã domôgôł, jak baro je brzëdczi, ë chcôł sã
zemscëc na swòjim ùtwórcë. Ùmeslił so òkaléczëc gò, abë jistno jak òn béł brzëdczi. Zaczãła sã wiôlgô
nëkba, w jaką òstelë wcygnioné ë ptôch, ë starëszk, ë wszëtczé słowiczi, a nawetka sóm Pón Bóg.
– Nëkô za mną smierc – wòłôł człowiek. – To jô móm jã stwòrzoné, ale nicht ju nie je w sztãdze ji
zniszczëc.
Wiedzôł, że rëchli czë pózni pòmnik gò donëkô, a tej stónie sã to, czegò tak baro miôł strach.
W kùńcu lëdzóm sã ùdało zrzeszëc nen żëwi pòmnik ë przëkùc do skałë. Ë chòc bëło to baro straszné, jinaczi ni mógł sã òd niegò ùwòlnic. Równak człowiek dobrze wiedzôł, że tã na skale òn je ë z czasã
mòże sã òd ni òderwac. Temù jesz z wikszim zôwzãcym zaczął stawiac wiôldżi pałac, abë nen béł znanką tegò, że czedës tu béł ë mieszkôł, ë żił, ë cerpiôł, ë miôł strach smiercë.
Pałac béł nad`zwëk piãkny ë człowiek przeżił w nim wiele szczeslëwëch dniów. Ale z czasã zaczãło
mù mierzëc to, że w nëch wiôldżich jizbach je tak baro pùsto. Ùmëslił so, bë òtaczałë gò dzecë. Temù sã
òżenił ë miôł jich baro wiele. Ne rosłë ë bëłë mòcné jak òn. Ë òkôzało sã, że òne téż mają strach smiercë, jistno jak òn. Zaczãłë jegò òbskarżac, że to bez niegò żëją na taczim swiece. Nôprzód wënëkałë gò
z pałacu, a pòtemù gòniłë za nim pò drogach, szkalëjącë a rągającë jemù, jak jaczémù nôgòrszémù
zleczińcowi. Zatrëło to jegò dëszã ë stracył swòjã mòc, ë ni miôł ju chãcë do żëcô.
Zaczął wòłac smierc, przed chtërną tak zawzãto bez całé swòje żëcé ùcékôł. Ale òna nie przëchôdała.
Temù miôł nen człowiek starã schòwac sã przed swòjima dzecama, co jich terô miôł nôbarżi strach.
Szedł do przëkùtégò do skałë żëwégò pòmnika ë ùwòlnił gò. Pòmnik rëgnął zarô w swiat ë nic sã nie
stało, blós słuńce zrobiło sã baro czerwòné ë zaswiécëło na jegò twôrz ë rãce, ë całą pòstacjã. A człowiek
mëslôł, dokądkaż mô terô jic. Ni mùszôł ju ùcekac, ni miôł nic òkróm malińczégò pińdla z sëchim
chlebã, le nie wiedzôł, dokądkaż ë za czim mô jic.
W kùńcu dozdrzôł smierc, co na niegò szła. Sadła kòle niegò, a òn sã ji tak przëzdrzôł. Bëła piãknô,
mia swiécącé órińdżi ë gòrącą szëjã. Bez no cepło, co òd ni czuł, béł czësto òd se. Nic a nic ni miôł ji
strach. Nie wiedzôł, że je takô mitkô, szarô, cëchô ë dobrô. Żdôł, jaż dotknie jegò òczów, ë béł nó to
przërëchtowóny. Przedstôwiôł so, że to dotkniãcé mdze mù lubiło. Że rãce mùszi miec magiczné. Lëdze
czësto lëchò so jã przedstôwiają – mëslôł. Mëszlą, że je strasznô na gãbie, mô gnôcané rãce, widzec je
blós gnôtë nóg, a czëc je òd ni za trëpã. Timczasã òna je pòdobnô do spikù. Próżno miôł starã, bë òsta
pò nim jakô znanka na tim swiece, ji tchnienié kùńczi wszëtkò, ë strach, ë pòniżenié, ë lëdzką nienawisc. Żebë to miôł wiedzóné, tej bë wiele rëchli za nią żdôł.
69

Wëcygnął rãce ë dotkł ti pòstacji. Ale to nie bëła smierc ë nie zamkła mù òczów. Béł to chtos, chtò
jegò kòchôł. Wiedzôł, że miôł dobëté nad smiercą. Chcôł sã pòdzelëc nym wiadłã z Panã Bògã, ale tedë
ùczuł mòcny głos: – Wiém ò tim.
– Òn wié! – krziknął człowiek ë òdnąd ju nigdë ni miôł strach smiercë.
Jón Drzéżdżón, Ò człowieku, co miôł strach smiercë, w: Brawãdë, Gduńsk 2012, s. 181–187.

2

Razã przetłómaczta wërazë, chtërne jesta pòdsztrichnãlë. Jak môta jiwer, skòrzëstôjta
ze słowarzów.

3

Jaką znóną pòwiôstkã, przëbôcziwô cë tã brawãda? Jaczich jinszich bòhaterów ùcékającëch
przed smiercą znajesz? Jaczi bòhater próbòwôł zwiornąc smiercë? Nawetka na jaczis czas ùdało
mù sã sprawic, że na swiece nicht nie ùmiérôł. Pamiãtôsz, ò kògùm mòwa?

4

Przeczëtôjta ùwôżno zaznaczony kùńcowi wëjimk. Pòwiédzta, jak gò rozmiejeta?

5

Do òglowégò planu wëdarzeniów dopasuj dokładny.
a. Szczestlëwé żëcé człowieka w pałacu.
b. Wiôlgô rodzëna człowieka.
c. Strach przed smiercą.
d. Òbskôrżanié òjca ò żëcé w taczim swiece.
e. Wënëkanié òjca.
f. Stracenié chãcë do żëcô.
a. Znikniãcé wszëtczégò żëjącégò stwòrzeniô.
b. Szarô i pùstô krôjna.
c. Sómnosc człowieka.
d. Rozmëszlanié ò wëzdrzatkù smiercë.
a. Niewiara lëdzy.
b. Smierc młodégò dzéwczëca.
c. Wiôldżi strach człowieka.
d. Bùdowanié pòmnika.

D

a.
a. Ùwòlnienié pòmnik
a.
b. Ùceczka pòmnik
c. Jiwer człowieka.

B

C

E

a. Wiôlgô nëkba.
b. Dobëcé lëdzy.
c. Przëkùcé do skałë pòmnika.

F

a. Spòkój człowieka.
b. Dotkniãcé pòstacji.
c. Zmiłka.

a. Wspólné wanożenié człowieka
z kamianną pòstacją.
b. Skrôpianié pòmnika wòdą.
c. Robòta Wiôldżégò Czarownika.
d. Żëwi pòmnik.
a. Tuńcë i spiéwë ze szczescô.
b. Rozmòwa z Bògã.
c. Nazôd na zemi.

a. Pëtanié starëszków
ò zdrowié.
b. Próba schwôtaniô sm
iercë.
c. Jiscenié sã nad swòji
m kawlã.

A

O
a. Noszenié naùszników.
b. Leżenié całima dniama w wërach.
c. Ùkriwanié sã.

H

a. Pëtanié.
b. Łzë człowieka.

I

a. Rozmòwa człowieka z ùmarłima.
b. Żëczbë na drogã.

a. Prosba starëszka do ptôcha.
b. Ùniesenié człowieka w blónë.

L

a. Redota człowieka.
b. Pòstanowienié ò òstanim.

G

M

J

K

a. Òstawienié widu w chëczë.
b. Zacéranié swòjich szlachów.
c. Redota.
a. Słëchanié òpòwiescë
ò smiercë.
b. Szukanié òznaków
chòroscë.

Ł

N

1. Dobëcé nad smiercą i pògòdzenié sã z nią.
2. Spòtkanié ze smiercą.
3. Prosba do smiercë.
4. Bùdowanié pałacu.
5. Zemsta pòmnika na swòjim ùtwórcë.
6. Jiscenié pòstacji z pòmnika.
7. Òpòwiôdanié ò brakù smiercë.
8. Ùmëslenié, że smiercë ni ma.
9. Dzywny wòdospôd.
10. Krôjna słowików.
11. W krôjnie ùmarłëch.
12. Zjawienié sã céni.
13. Spòtkanié starëszka.
14. Wëcygniãcé w swiat.
15. Planowanié wanodżi.
16. Jiscenié sã nad kawlã starëszków.
17. Cekawòsc smiercë.
18. Żëcé w strachù.
6

Co mòże rzec ò bòhaterze ti pòwiôstczi? Jak zmieniwôł sã jegò pòzdrzatk na temat smiercë
przez całé jegò żëcé? Naniesë na jegò żëcową òs czasu wseczëca, jaczé towarzëłë temù
człowiekòwi, sparłãczoné ze smiercą.

7

Czë takô pòstawa do żëcô tegò człowieka cë sã widzy? Czë jegò dzejanié mòże nas
czegòs naùczëc? Jaką wskôzã të bë dôł/dała taczémù człowiekòwi.
Zredagùj pôrã zdaniów i zapiszë je w zesziwkù.
71

„Czemù tak je, nie wiém.”

Pamiãcë Janusza Mamelsczégò, 1966–2022
Janusz Mamelsczi

Wiara
Wczora, jak jem na kòle so wëbrôł,
Spòtkôł jem Bòga, nad jezorã sedzôł.
A jak mie ùzdrzôł, wstôł i cziwnął rãką,
Rzekł, że pòsedzy ze mną chãtno.
– Ale gòrąc – jô mówiã do Niegò.
– Wëpijesz piwò – Òn pito i sã ùsmiéwô.
– Nié, mało czedë pijã. Czasã leno wino.
– Jak mój Syn, Òn téż wino pijôł, nim żdżinął.
– Wiém, móm czëté ò tim. Smùtnô sprawa.
Jô ju dôwno chcôł z Tobą ò tim pògadac.
Czemùż Jemù przëszło taką smiercą zdżinąc?
Nie szło to jinaczi zrobic? Mògło Gò to minąc?
– Òn ùmarł za ce – Bóg rzecze –
I wszëtczich lëdzy na swiece.
– Jô wiém, że móm wiele zgrzeszoné,
Kò mùszôł Òn bëc za to pòwieszony?
– Mòje Słowò wiele mówi, zmienic mòże wiele.
A co z Niegò wërozmiejesz, zanôlégô òd twi wòlë.
– Kò jô czãsto to złé robiã,
co gò robic nie chcã.
A dobre, co gò chcã
Tegò robic ni mògã.
Czemù tak je, nie wiém.
Mòże Të mie pòwiész?
Czemù jô jem òbwiniony,
Chòc Të môsz mie taczim stwòrzoné!
Leno na to Bóg nic nie rzekł.
Za sztót wstôł i szedł pò wòdze.
Tej znôw cziwôł rãką mie na brzegù,
Chcôł, żebë jô przëszedł do Niegò.
Janusz Mamelsczi, Gôdczi òb drogã do nieba, Gduńsk 2019, s. 18–19.

72

1

Wskażë bòhaterów ti wiérztë. Co mòże rzec ò pòdmioce liricznym? Dôj bôczënk na to, co gôdô,
ò co pitô.

2

W jaczim môlu doszło do pòtkaniô? Co je w tim zéńdzenim apartnégò?

3

Czemù niechtërne słowa sã zapisóné westrzód zdaniów wiôlgą lëtrą? Czemù Słowò je pisóné
wiôlgą lëtrą?

4

Ùbrzątwi so swòje zéńdzenié z Bògã. Przë jaczich leżnoscach, ò czim bãdzesz z Nim kôrbił,
jaczé zadôsz pëtania? Òpòwiédz, ò tim.

Remùs Witosławã
Pòsłëchôj XXII dzélu romana Aleksandra Majkòwsczégò. Òb czas słëchaniô zaznaczë wëjimk
przedstôwiający nowégò bòhatera pòwiescë.

Reno pełné słuńce widzało nôbòżny lud pòd figùrą swiãtégò Jana Nepòmùka. Stoji òna tam pò kùńc
miasta, gdze sã trzë drodżi rozchòdzą: Do Wieprznicë i na wiôldżi kamiéń przë Òwsnicach, do miasta
i do Skòrzewa. Westrzód zelonëch lëp stoji pòmnik negò swiãtégò ksãdza, chtëren wòlôł smierc, niż
zdradzëc tajemnicã spòwiedzë. Tam sã pò rôz òstatny òddzãkòwùją lëdze òd lëdzy, chòrągwie òd chòrągwi, òbrazë òd òbrazów, nim sã pùscy miedzë zeloné pòla kómpaniô. (…)
A më mijelë pòla, zeloné lasë, wse, wszãdze witóny i chiże sã òddzãkùjącë. Wiedno dali za Matką
Bòską, chtërny òbrôz w biôłim zgle dalek szedł przed nama. Jesz słuneszkò pòłowë swòji dzénny drodżi
nie òdbëło, a më ju przeszlë miedzë Reduńsczima Jezorama i pò wësoczich brzegach jegò minãlë jesmë
Bòrëcëno i zaszlë jesmë do Wigòdë.
Jô sã trzimôł kąsk slôdë kómpanii, bòm wòzył swòjã karã i nie chcôł jem nią lëdzóm na piãtë najeżdżac. W procesji mie sã téż niebëlno wëdôwało z karą jic. Dlôtegòm sã przed Wigòdą zatrzimôł przë
figùrze w pòlu. Biôłô òna tam stojała jak môłô kaplëczka, a wiónkama z malbrónków i bòrowiczô bëła
òbwiészónô. W ni za òknama stojała figùra Matczi Bòsczi. Môłé dzéwczątkò pasło przë ni pilątka jesz
żôłté i słabé na nogach. Niedalek jô ùsôdł na mòji karze i słëchôł, jak tam dali zwònë grają i nôród
spiéwô. (…)
Të, môłô gąsôrkò, i wa, żôłté pilątka, pòd biôłą figùrą w pòlu! Wa temù winné, że mie sã cãżkò zrobiło na sercu i mie pòrwôł płacz. Tak jô to nierôz widiwôł Martã môłą przë gąskach na naszim pùstkòwiu
za jezorama i za lasama. (…)
Òd Bòrzestowa do Miechùcëna cãżkô jidze droga. Na prawą rãkã szkli jezoro, a na lewą ùnôszają
sã wiże. Rzeklë, że w Miechùcënie bãdze òbiôd, dlôtegòm béł ùdbë, że mògã kąsk òdpòcząc, bò jich
nagòniã. Zepchnął jem tedë karã na krôj jezora i ùsôdł nad wòdą. Słuńce prawie wskôzywało pôłnié,
a grzało tak, że lëdze w kómpanii sobie nie wdarzëlë taczich cepłëch dni na pòczątkù maja. Sedzącë
nad jezorã, jô przemiszlôł. Òd chwilë, jak jem ùzdrzôł nã môłą gąsôrkã z pilątkama pòd figùrą, dzysô
reno teskniączka mie sã w dëszë rozsadła za naszim pùstkòwim i za lëdzama, chtërny mie tam kòchelë. W taczich mëslach jô nie czuł, jak stanãła przede mną kòbiéta w latach, zgarbiałô, na cziju sã
pòdpiérającô. Jak jem na niã wezdrzôł, miała òczë dużé na mie wlépioné, a jak sã nasze wezdrzeniô
pòtkałë, rzekła:
– Jô wiém, chto të taczi.
– A chtëż të jes, kòbiéto? – pitôł jem sã.
– Jô jem stôrô Julka. Lëdze mie zowią proroczką i mie sã bòją…
– Czemùż sã cebie bòją?
73

– Bò jô jem widzącô. Jô widzã, co bëło, jô widzã, co bãdze.
– Dobrze żes tu ùsôdł dlô òdpòczinkù i nie szedł w gromadze
z kómpanią we wies. Bò tam żdaje dwùch w szklącëch szołmach
i ze szablama przë bòkù, bë ce zabrac.
Wezdrzôł jem zdzëwiony na tã niezwëkłą kòbiétã, ale òna
zdrzącô mie wiedno w òczë, rzekła tak:
– Pòsedzë tu, jaż przińdze twój towarzësz. Tej jidz z nim,
a rëchli nié!
I sadła kòle mie.
– Żelë môsz przë sobie co do jedzeniô, to jédz! – rzekła – bò
do Strzépcza jesz długô droga.
Nie chcało mie sã prawie jesc, ale żebë ji ùczënic do wòlë, jô
dobéł z karë chleba i jôdł. A òna òb ten czas pòzérała na jezoro
i długò nie rzekła nic. Kùreszce zaczãła mówic:
– Rok kòle rokù, jak jidze kómpaniô do Wejerowa, jô tu stojã
i patrzã na tëch, co jidą. I dzysô patrzëła jem. Na przódkù szła
Matka Bòskô w biôłim òbleczeniu. Slôdë, jak karno òwieczk
za pasturzã, szedł nasz lud. Strzód niegò stôri człowiek z biôłą
brodą wësok niósł Mãkã Pańską. A lud spiéwôł. Tej Matczi
Bòsczi pòstacjô i krziż nad głowama lëdu, i chòrągwie, i bestré
chùstczi białk: wszëtkò òbrazã òdbijało jezoro, a spiéw szedł na
cëché wòdë jegò i rozlégôł sã jaż pò te wiże. Ale za tima żëjącyma
slôdë szło wiãkszé wòjskò. Szlë cëchò jak cénie, a jednak wësok sedzelë na pësznëch kòniach sami
w sréberné blachë òbleczony, a pióra wiôldżé jak płomienie wërôstałë z jich żelôznëch szołmów. Miecze
dłudżé zwiészałë sã z jich bòków, a las dłudżich kòpi płënął nad jich rzãdama. Ale òd nich ani spiéwù
czëc nie bëło, ani grzëmòt jich cãżczich kòpët kóńsczich nie dudnił pò drodze, ani jezoro jich òbrazu
na swòje głôdczé wòdë nie przëjãło… Ùważôj: To bëlë ti dôwny Kaszëbòwie, co pòd Swiãtopôłkã i Mestwinã wiele set lat czasu nazôd jezdzëlë òd zómkù do zómkù i strzeglë naszi swòbòdë. A terô òni
cygnãlë tam, gdze reszta jich sënów sã zebierze – na Kalwarie. A jô, chcącë jim dac sëłã żëwą, zawòłała
jem wiôldżim zewã: Cénie przodków! Nabierzta krëwi! – Ale zéw mój pòwtórzëłë wiże i przelecôł òn
nad jezorã w pòla. Ale wòjskò céni pãdzëło dali. Bôczë: Jô widzã, a nie wiém słowa, bë jich przeòbléc
całã!
Zakrëła òczë rãkama i skrëła głowã na kòlanach. A jô sedzôł cëchò, bò mie dzywny zyb szedł przez
kòscë.
Tej na drzewie zakrziknãła warna, a stôrô Julka pòdniosła głowã.
– Pierszi nibë rôz z tobą mówiã, a jednak ce znajã. Bò przed dłudżima latama widzała jem cebie w wòjskù tëch céni, co tu dzysô przelecałë. Ale w nen czas sréberné blachë piers twòjã pòkriwałë,
a z twòjégò szołmù żelôznégò krôsné pióra trzãsłë sã jak płomienie chwałë. Dzysô të taczi biédny
i żôrotny, jak biédny i żôrotny są ti żëwi, chtërnëch òbrôz òddaje jezoro procëm nëch pësznëch céni,
chtërnëch jezoro nie òdbijô. – Jaczi môsz przezwëskò ù dzysészich lëdzy?
– Remùs!
– Ale jô wiém, że të jes Witosławã. A zapamiãtôj to sobie: Rôz jeden i rôz drëdżi nańdzesz mie na
swòji drodze. I tedë sã co stónie. Ale dnia i gòdzënë, i môla naszégò pòtkaniô dzysô wiedzec ni ma. Żëcé
to jak nórcëk w czôrnym lese, gdze za drzewama skrëłë sã dzywné zagôdczi. Gdzerôz sã jedna wësënie
zeza drzéw, wëstraszi ce i mówi: Zgòdni! Ale smiertelny człowiek nie wié òdpòwiedzec… Zdrzë tam,
strzód tëch przidczich wiżów prowadzy wądół w górã. Lëdze zwią gò Garecznicą. Tãdë jô chòdzëła òd
młodëch lat i pitała jem dëszë, czemù jô widzã, czegò lëdze ze wsë nie widzą, i czemù te zagôdczi na
mie wëwiérają swòje dzywné òczë. Ale òdpòwiedzë nie òdebrała jem. Ale terô, czej ju móm lata i patrzã
do grobù, wëszło kù mie z Garecznicë niewiadomé dzéwczątkò i pòdało w gôrsc pełno òrzechów, nie
rzekłszë słowa. A jô mówiã do niegò:
74

– Jakòż jô móm zgrëzc te òrzechë, mòje dzeckò, czej starosc mie zjadła wszëtczé zãbë?
Na to dzéwczątkò zakrëło lica i zeszło mie z òczu. Ale we wsë jô wszëtczim dzeckóm zazérała pòd
lniané główczi, a dzéwczątka z Garecznicë miedzë nima nie bëło. Rzeczë mie, Witosławie, co to znaczi?
Ale jô nie ùmiôł zgadnąc ti zagôdczi, bò widu mie nie ùżëczëlë. (…)
Aleksander Majkòwsczi, Żëcé i przigòdë Remùsa, Oficyna Czec, s. 188–191.

1

Jak nazéwô sã pòstãpnô bòhaterka przigòdów Remùsa? Jak òna wëzdrzi, co ò ni wiémë?
Przeczëtôj pasowné wëjimczi.

2

Ò ricerzu Witosławie, jak nazwała Remùsa Julka, òpòwiôdôł na pòstãpnëch starnach
pòwiescë pón Sôrbsczi, z jaczim spòtkô sã Remùs wanożącë pò Kaszëbach i chcącë dońc
do greńców mòwë kaszëbsczi. Przeczëtôj te wiadła, a pózni òdpòwiédz, czemù Julka
prawie Remùsa nazwa Witosławã?
Witosław Joakim, Jaszkò Młotk ze Sôrbska, skôzóny w rokù
Pańsczim tësãcznym piãcsetnym òsemdzesątim przez naszégò
pana Barnima Trzënôstégò za zbrojné najachanié miasta Sławna,
przë czim jeden z mieszczanów stracył żëcé, a czile cãżczé
ùcerpielë renë, na zôpłatã piãcset talarów grziwnë w czasu
sztërzech tidzeni. Pò zajãcu swòjich dober, gwòlë niemòżlëwòscë
zapłaceniô tak wiôldżi sëmë w tak krótczim czasu, pòszedł z kraju
z wiérnym swòjim słëgą Gòszkã ze Zdunów i wstąpił we wòjarską
służbã do króla pòlsczégò Stefana Batorégò. W jegò służbie
pòd rozkazã hetmana Jana Zamòjsczégò pòd Pskòwã reniony,
pò zawiązaniu miru òbdarowóny majątkã pòd Rigą na Inflancech.
Tamże pôdł smiertelno reniony przë rozprawie wòjarsczi
ze zbùńtowónyma mieszczanama risczima rokù Pańsczégò
tësãcznégò piãcsetnégò òsemdzesątégò piątégò. R.I.P.
Aleksander Majkòwsczi, Żëcé i przigòdë Remùsa, Oficyna Czec, s. 334.

3

Napiszë wielniczi cyframa. Przeczëtôj je.

4

Remùs pòwiedzôł: Ale jô nie ùmiôł zgadnąc ti zagôdczi, bò widu mie nie ùżëczëlë.
Jak rozmiejesz te słowa? Ò jaczi wid tu jidze?*
Ringrafë* Witosława – nôdgrodë przëznôwóné przez
szkólnëch kaszëbsczégò jãzëka zrzeszonëch w Stowôrze
„Remùsowi Drëszë” òd 2012 rokù za dzejanié, żebë chronic
i rozwijac kaszëbsczi jãzëk. Laùreatama ti nôdgrodë są:
prof. Edward Bréza, Brunon Cërocczi, prof. Jerzi Tréder,
Janina Kwiecéń, prof. Hanna Pòpòwskô-Tabòrskô,
Eùgeniusz Gòłąbk, Danuta Stenka, prof. Alfred Majewicz,
Danuta Pioch, Witold Bòbrowsczi, Stanisłôw Pestka,
Edmùnd Kamińsczi, prof. Motoki Nomachi, Tomasz Fópke,
Tomasz Wicherkiewicz, o. Adam Sykòra, Wanda Lew-Czedrowskô.

*

Ringraf – medalión (blaszany, strzébny, złoti) z wizerënkã Matczi Bòsczi abò jinégò swiãtégò na lincuszkù.

75

Lëdóm ce, żëcé!
Michôł Piéper

Nie wzerôj w tił
Przëchôdają te chwile
jaczé cãżkò wëgôdac
zamëszlenié, bòlëzna, ùcecha.
Rosce no zadzëwòwanié
Jaczé òd bëna rozpiérô
Bò wiedno chce sã wicy ë wicy.
Swiat doznaniów, lëgòtë
doswiôdczaniégò,
Tësznotë, żëczbë.

Òd niepamiãcégò cykel, smierc – żëcé
Zybanié na zeslu – krzik ë chlëch
Wankòwanié pò niebie – redosc ë spiéw.

Szum mòrza – Czë czëjã?
Makla zemi – Czë maklóm?
Głos starków – Czë rozmiejã?

Lëdóm, lëdóm ë chcã lëdac
Lëdzy, bómë, ptôchë – niewërzekłé piãkno
Cëdów cud – Żëcé.
Michôł Piéper, Wanoga pò mëslach, Banino–Rëmiô 2002, s. 34.

1

Żebë dobrze zrozmiec tã wiérztã Michała Piépra,
przetłómaczë jã na pòlsczi jãzëk.

2

Jaczi je nastrój ti wiérztë. Wëbierzë pasowné
wërazë i dopiszë do nich ùdokaznienié (mòże
wskazac pasowné wëjimczi wiérztë).
refleksyjny, teskny, redosny, spòkójny, smùtny,
markòtny, lubòtny, romanticzny

3

Do jaczégò ôrtu zaliczisz tã wiérzta?
Pòdôj pasowné wëjimczi.
Jeżlë jidze ò spòsób wërôżaniô swòjich
wseczëców, mësli, przemëszleniów, ùtwòrë
liriczné mòżemë pòdzelëc na:

Michôł Piéper
– kaszëbsczi pòéta.
Jegò pierszé
wiérztë òstałë
òpùblikòwóné
w 1996 rokù
w Nordze. Je laùreatã nôdgrodë
miona Rómana Wróblewsczégò
i kònkùrsu pòéticczégò miona
Izabellë Trojanowsczi.
Béł wòkalistą rokòwégò
karna Chëcz.

lirikã bezpòstrzédną – pòdmiot liriczny
wëpòwiôdô sã w 1.òsobie i wërôżô wprost
swòje mëslë;
lirikã pòstrzédną – pòdmiot liriczny ùkriwô
swòje „jô”. Wërôżô je òpisëjąc zdarzenia.
4

Jaczé je nastawienié pòdmiotu liricznégò do żëcô? Co gò ceszi, a co jiwrëje?
Chtërna ze sztrof wiérztë mògłabë bëc pùentą i jak jã rozmiejesz?

5

Zastanów sã nad titlã tegò dokazu. Do kògò są czerowóné te słowa?
Jaczi ôrt zdaniô òstôł zastosowóny i jak to wpłiwô na òdbiorcã/czëtińca?

76

Co kòmù namienioné…
(…) Kòle Matczi Bòsczi Séwny zaszedł jem na jôrmark do Kòscérznë. (…) Pòstawił jem swòjã karã
niedalek niemiecczégò kòscoła, chtëren na strzódkù rénkù stojôł. Òd lewi rãczi miôł jem bùdë z piernikama, a òd prawi rãczi ùstawilë swòje wãbórczi i czerzónczi bednarze. Bëło to jesz wczas, a lëdze ze
wsë jesz pòpãdzalë swòje kòniczi kù miastu. Tak òd razu, jak Złé jaczés, stanął przede mną Czernik,
wëszczérzôł biôłé zãbë i mówił:
– Ha, Remùs! Witóm ce, Ricerzu Słuńca! Nie bój sã mie, bò jô cë dobrze żëczã, chòc jes mie òngë
we Zwadze srodze ùrągôł. Twòja sprawa spi w aktach sądowëch, a jô jem ùdbë, że nie pragniesz ji
òbùdzëc. Ale toc rzekã: Dobrim béł jes prorokã. Ùważôj: Negò pana ze Zwadë, co to gò przez twòjã
klątwã paraluż rësził, pò prôwdze zemia wëplëła. Bò pò pòchòwie zarwała sã na niegò mùrowónô pòsowa grobù i mùszelë gò jesz rôz ze zemi wëdobëwac.
Jô na to nic nie òdrzekł, ale serce mie zaczãło mòckò bic, nie wiém czemù, czej òn przëstąpił i wzął
jednã z mòjich ksążk w rãkã. Bëła to ksążka do kòscoła nazwónô wibórkã, chtërnã lëdze lubilë baro
kùpiac(…)
Ale òn ksążkã włożił nazôd w pòchewkã, dôł mie jã w rãkã i pòwiedzôł:
– Z tima ksążkama miéj sã na bôcznoscë, bò szandaróm òne sã nie widzą. Tam je mòwa ò Królowi
Kòrunë Pòlsczi, a kòżdi wié, że król prësczi kawałk pòlsczi ti kòrunë sobie przëwłôszcził. Terô jim je
markòtno, żelë chtos spòminô ò ti kòrunie, bò sã bòją, żebë sã pò niã nie zgłosył jaczi włôscëcél. A żebë
jakąs królową do ti kòrunë wzewac, to òni ùwôżają za òbrazã.
Tej òn szedł. (…)
Òb ten czas wiãcy a wiãcy lëdztwa na tôrg sã zbiégało. Strzód nich krącëło sã czile szandarów ze szklącyma szołmama na głowach i dużima mieczama przë pasach. Mój hańdel szedł chwalebnie. (…) Przëszedł mie téż na òczë Żid Gaba, òd chtërnégòm nabéł tã ksążkã, i Marta, i stôri Michôł spiéwający swòje piesnie z wiôldżi ksążczi. Mòje mëslë tak dalek òd tegò rénkù pełnégò jôrmarkù wanożëłë, żem nie
pòstrzégł szandarã, chtëren do mòji karë przëstąpił i wzął w rãkã jeden z mòjich wibórków. Wëjął gò
z pòchewczi, kartowôł w nim, cziwôł głową, pòłożił gò nazôd i szedł. Ale za môłą chwilkã òn sã wrócył
w gromadze z jesz jednym człowiekã. Ten miôł na głowie òkrãgłą czôpkã z nëbą, wkół czôpczi czerwioną
blewiązkã z czôrnobestrim gùzykã z przódkù. Ten jistny trzimôł w rãce walny kòsz.
Cëż ti niezbëdnicë òd cebie chcą? – pòmëslôł jem sobie. Alem so jesz niczegò nie wdarził ò jich niebòżnym ùdbaniu.
Szandara terô òtmikôł jeden wibórk za drëdżim, tej gò zamikôł i kłôdł nemù drëdżémù w kòsz. Jak
ju bezmała mòje wszëtczé wibórczi miôł ùłożoné w tim kòszu, pòdniósł jem głos i sã zapitôł:
– Na cëż wa tëlé ksążk do kòscoła nabiwôta?
Na to nen z czerwioną blewiązką na czôpkù smiôł sã i rzekł:
– Jô jem wësoczi pòlicjant miesczi i cë to zarô wëłożã, bò nen szandara nie mówi pò pòlskù: Nasza
rada mieskô i majestrat w gromadze to taczé niebòżné zgromadzenié, że strzód nëch ni ma razu tëlé
sprawiedlëwëch, co za Bòga Òjca w smùtny pamiãcë miastach Sodomie i Gòmòrze. Ale na òstrzegã òcelëła sã wczora krowa pana bùrmistrza i wëdała celã z dwùma głowama. Òd taczégò cëdu tak sã wërzaslë
òjcowie miasta, że ùchwalëlë sã nawrócëc. A kò dotëchczôs ni mielë ksążków do kòscoła, bò nie chòdzëlë do niegò, terô nabiwają òd cebie wszëtczé.
Ale jô widzôł, że òn rągôł. I górz mie zaczął nabierac w sercu. Jednak jesz żem sã strzimôł i rzekł
do wëszczerdżi łagódnie:
– Psu kãsy! Żelë të mie tu bãdzesz w òczë bluznił, to jô cë jednégò wëdzelã w łeb, że të jesz wiãcy
pòczëjesz głów na karkù niże no bùrmistrzowé celã.
Ale òn sã nie òbrazył, le na mie wëszczérzôł zãbë, bò pewno mòji gôdczi nie rozmiôł. Ale trzimôł
kòsz w rãce, w chtëren szandara kùreszce mój òstatny wibórk pòłożił. Tej òni sã zabiérelë, żebë jic.
Ale jô taczim jinsztóm nie chcôł darënkù robic, tak jem sã wësënął spòza mòji karë, chwëcył szandarã za remiã i zawòłôł:
77

– Hola! Nôprzód zapłacëc.
A szandara wërwôł remiã i zaczął nico szwargòtac do negò drëdżégò. Ten mie piãscą pògrozył i rzekł:
– Bratkù! Bãdzë spòkójny, że ma tu cebie nie bierzema do sôdzë w gromadze z twòjima ksążkama. Bò
to są ksążczi zakôzóné, co nôród bùrzą procëm władzë. Te ksążczi są skònfiskòwóné. Wiész të, co to znaczi?
Tegò rąganiô bëło mie za wiele. Tak pòrwôł jem kòsz z rãczi negò pòlicjanta miesczégò i zawrzeszczôł:
– Të miszcziklónie! Wëmëszlôj sobie z miesczima lóntrusama, ale nié ze mną!
Terô przëstąpił szandara i ùchwëcył mie rãką za ruchna na piersach. Skarnie mù sã gòrzã zapôlëłë,
òczë mù wëlazłë na wiéchrz, włosë sã zjeżëłë i zaczął cos mòckò wrzeszczec. A béł to chłop bezmała
taczi dużi jak jô, òdkôrmiony, sëti a dzyrsczi. Mie òn w ti chwilë przëbôcził straszëdło spòd ùkòrunowóny jarzãbinë, chtërnémù na jimiã Trud. Tej mie w òczë zaszklił sztôłt òrzła na jegò szołmie i przez
òkamërgnienié widzôł jem sã môłim knôpã, co na drodze pòd dzëką jabłónką bił sã z Gòliatã przë
graniu lasa i jezora. Tak jem tedë pòpùscył kòsz i lewą rãką gòm sobie òdsënął, cobë dostac rum, tej
scësnął jem piãsc i òd lewégò ùcha mù trzasnął w tegò òrzła, jaż zazwòniło. Jak próżen sądk, tak òn sã
wëwrócył i kùlôł miedzë wãbórczi i czerzónczi stroną mòji karë. Krzik sã rozlégł, ale jô ni miôł czasu
ùważac, co sã dzeje, bò skòcził na mie nen pòlicjant miesczi. Ale ten procëm szandarë le béł taczim
lebiodą, snadz na miesczim chlebie ni miôł taczégò wiktu jak nen drëdżi, co strzód wãbórków sã kùlôł.
Béłbëm mù dôł pòkù, bòm mù òdebrôł kòsz z ksążkama, ale jak òn nie òprzestôwôł nacerac piãscama,
tej jô za jegò bluzniérstwò sprzed chwilë wëdzelił nôpartusowi zôùsznicã, że gò pòrwało na bùdã, co na
lewą rãkã òde mie stojała. Wlecôł òn na płócanną scanã, òbalił jã z całim rësztënkã i z wiéchrzu òstôł
leżącë. Pòwstôł i z ti stronë krzik taczi jak miedzë wãbórkama.
Czedëm w taczi spòsób ùkôrôł tëch nieprzëjôceli,
zaczął jem z kòsza wëbierac mòje ksążczi i na karze
ùkładac, bòm béł wiarë, że jem w swòjim prawie.
Ale wkół mie zaczãło sã zbierac lëdztwa jak chmùra.
Nie minãło tëlé czasu, cobë Òjcze nasz zmówił, a z ti
chmùrë wësëpało sã czilenôsce szandarów i pòlicjantów.
– Tëlóm të radë nie dôsz! – pòmëslôł jem sobie.
– Ale czej môsz zdżinąc w òbronie twòjégò prawa,
tej natłëcz jich, Remùs, kùli mòżesz.
Tak jem sã bronił dzyrskò nym jinsztóm, a co sã chtëren
przëpsnął do mie, to lecôł w wãbórczi abò na òbaloną bùdã
z piernikama. Béłbëm w ùtcëwi bitwie mòże z nima so dôł
radã, ale dwùch skòczëło na mie z tëłu i mie rãce w tił skrãpòwelë.
Chiże mie terô założëlë lińcuszczi i tej pchelë przez to wszëtczé lëdztwò na jôrmarkù zgromadzoné
kù rôtëszowi. Spieszëlë sã òprawcë baro, bò sã bòjelë naszich lëdzy. (…)
Ale nim przëszło do jaczi sprawë, ju jô sedzôł na rôtëszu w môłi jizbie zamkniãti na mòcné zómczi.
(…) Czile gòdzyn jô tam sedzôł, jaż zazgrzëtałë klucze w zómkù i naszedł jeden z pòlicjantów.
– Wstani i pòj ze mną! – rzekł òn. – A miéj rozëm i òdpòwiadôj, ò co pón bùrmistrz pëtac bãdze.
Przë stole sedzôł burmistrz, a przë nim pisôrz. Z drëdżi stronë rozpiérôł sã na krzasle starszi szandara, chtërnégòm so przëbôczôł, le òd razu nie wiedzôł jem skąd? Tëch dwùch ale, chtërnëch jô tak
pòczestowôł, tëch tam nie bëło.
Tak òni mie wëpëtiwelë, skądka jô i gdzem ùrósł. A jak jô pòwiedzôł, żem rósł na Lëpińsczich Pùstkach, tej nen starszi szandara wstôł, patrzôł mie długò w òczë i sã pitôł:
– A òd czedë të tam służił ù Zôbłocczégò?
– Òd dzecynnëch lat – rzekł jem.
Na to òn sã z jesz wiãkszą ùwôgą mie przëzérôł, ale jednak mie pòznac ni mógł, bò tima czasy, jak
òn ze mną miôł sprawã, jô jesz béł môłim knôpã. Ale jô gò pòznôł. To béł pò prôwdze nen Gòliat,
z chtërnym jô w pòjedinkã walcził pòd dzëką jabłónką na drodze z Pùstk do Lëpna. Tak jô pòwiedzôł
do mòji dëszë:
– Bãdą òni sã mscëc, czej sã tegò doznają. Ale króm tegò nie bãdzesz sã łżą zastôwiôł taczim
pòganóm!
78

Jak tedë nen szandara pò dłudżim na mie wzéraniu pitôł sã:
– Znajesz të mie? – tak jô òdrzekł:
– Jô ce znajã, Gòliace! Môłim biwszë knôpã, jô cë zastąpił drogã pòd dzëką jabłónką, walcził z tobą
òkò w òkò i jem zwalił cebie jak nieżëwégò z kònia za to, żes të nie pòchwôlił Pana Bòga, Strôszka jes
wëpùscył z krëjówczi i lëdzóm na pùstkòwiu narobił ùtrôpieniô!
Òn słów mòjich pewno dobrze nie rozmiôł, ale pòznôł mie pò mòji skażony gôdce. Tak zgrzitnął
zãbama i òdstąpiwszë òde mie, zaczął bùrmistrzowi cos chiże pò niemieckù rozkładac. (…) Kùreszce
pitôł sã, czë jô jem tim jistnym, co we Zwadze niebòszczëkòwi panu szablã złómôł? Jak jô sã przëznôł,
tej mie pitelë, czë jô wiém, żem dzysô na rénkù sprôł szandarã i miesczégò pòlicjanta, czej ùrzãdową
robòtã procëm mie prowadzëlë.
– Wiém! – rzekł jem na to. – Ale jeden dostôł za bluzniérstwò, a drëdżi za rabùnk.
– To nie béł rabùnk żóden! – rzekł na to bùrmistrz. – Le kònfiskòwanié.
Na to jô sã òdezwôł:
– Jô nie wiedzôł, że rabùnk òprzestónié bëc rabùnkã, czej mù dô niemiecczé miono!
– Niewiadomòsc prawa nie òbroni przed ùkôranim – rzekł bùrmistrz, pòdpisôł i dôł papiorë temù,
co mie dwiérze òdemkł i przëkôzôł:
– Wezce tegò wëstãpcã ùchwaconégò na gòrący sprawie i biôjce z nim do sądowi sôdzë!
Wzął mie tedë nen przëstawa wiedno jesz z lińcuszkama na rãkach i wiódł do ny sôdzë. (…) Za czile
dni przëszedł sądowi przëstawa i mie wezwôł przed sãdzégò. Sãdza miôł pisôrka kòle sebie i sedzôł
za drewianyma kratama. Przed kratama stojôł jesz jeden sądownik, chtëren mòje wëznanié rozniemczôł sãdzémù. Bò ten nie rozmiôł mòwë kaszëbsczi. Ale to mòje przesłëchanié szło baro pòmału, bò
i ten rozniemczëcél ni mógł wërozmiôc mòji gôdczi. Jednak òb ten czas pisôrk wiele zapisôł papioru.
Kùreszce pòwiedzôł mie nen tłómôcz, co w nim stoji, i kôzelë mie pòdpisac. Pòtim stróż sądowi mie
zôs òdprowadzył.
Aleksander Majkòwsczi, Żëcé i przigòdë Remùsa, Oficyna Czec, s. 224–229.

1

Na spòdlim tekstu dofùluj tabelã.
Swiat przedstawiony
Môl
Czas
Bòhaterowie
Wëdarzenia

2

Remùs przez prësczi sąd òstôł skôzóny na dwa lata prizë. W sądze brónił gò Czernik, ten
chtërnégò pòznôł na lëtkùpie w Zwadze i ùznôwôł za całé zło tegò swiata. Wiedno, czej miało
sã wëdarzëc cos złégò – tam biwôł Czernik. Tak téż bëło i tim razã.
Wëkòrzëstëjącë wiadła z tegò dzélu pòwiescë przëgòtujta scenkã z rozprawë, na jaczi bãdze
sądzony Remùs. Pòdzelta sã rolama, zgromadzta argùmeńtë za i procem skôzaniô Remùsa,
przëszëkùjta mòwë òbróńcë i skarżącégò… Mòżeta skòrzëstac z wiadłów z pòstãpnégò dzélu
pòwiescë (27.)

3

Wëbierzë jedno z zadaniów i pòkażë swòjã robòtã na pòstãpny ùczbie.
a) Przëgòtuj prezentacjã ò kùńcu XIII wiekù, czedë Pòmòrzé Gduńsczé przëszło pòd panowanié
Przemësła II, a czej w Pòlsce panowôł Wacłôw II z Czechów.
b) Zgromadzë i przedstawi wiadła ò rodze Swiãców.
79

Historia rodu Swiãców
1

Przedstawta przëgòtowóné chùdzy prezentacje.
Je rok 1302. Wòjarze ksãca Wisława z Ruji a biskùpa kamieńsczégò wdzerlë sã na Wschòdné
Pòmòrzé. Chcelë je dobëc pò smiercë ksãca Mscëwòja, pózni jegò pòsobnika króla Przemësła, a tej
pò rządzenim ksãca Władisława, w czasu czej królowôł Wacłôw z Czechów. Nen slédny zgòdzył
sobie wiôldżi ród Swiãców do wastowaniô na Kaszëbach. Młodi Chòcëmir je sënã Wawrzińca,
chtëren béł bratã Swiãcë, przédnika całégò rodu. Wawrzińc, miéwca Tëchòmiô a wiôldżégò
spłachca zemi, jaczi cygnął sã na zôpôd òd Bëtowa, sedzôł tej w Słëpskù jakno kasztelón. W naszi
òpòwiescë nalezlë sã téż klôsztornicë òd swiãtégò Dominika. Nasz Chòtk, czej ju béł stôri òddôł
jich klôsztorowi w Słëpskù zemiã niedalek tegò gardu. Mòże temù, że mù pòmòglë w 1302 r.

81

82

83

84

Roman Kucharski, Jón Natrzecy, Szczeniã Swiãców, Bytów 2009.

2

Pòdpiszë malënczi bòhaterów jich mionama.

3

Na karce Kaszëb zaznaczë môle, w jaczich rozgriwô sã akcjô kòmiksu „Szczeniã Swiãców”.
Nacéchùj szlach pòrwaniô Chòtka.

4

Dopasuj wiadła ò môlach, jaczé òstałë nacéchòwóné na karce.

gród Wawrzińca
môl Chòtka

gród Wòjstôwa
Mëszcë i Krëszkòwie
jegò mieszkańcë

sedzba kasztelana
Trojana
môl schronieniô
dlô mikòrowsczich
lëdzy

nôstarszô
parafiô
kòscół
sw. Małgòrzatë

85

5

Trzë razë Łapa próbòwôł pòrwac sëna Swiãców. Pòdzelta sã na trzë karna i przedstawta,
jak do tegò dochòdzëło.

6

Wëzgòdnij, chto to – kòmiksowé TABOO. Pòdzelta sã na karna, gdze kòżdé dostónie pôrã
kart z hasłama ùłożonyma do dołu. Gracze losëją kartë, a jich zadanié pòlégô na òpisanim/
wëjasnienim swòjim drëchóm z karna – hasła, jaczé wëlosowelë. Nót je pamiãtac, że ni mòże
ùżëwac słów, jaczé òstałë na karce wëpisóné. Drëchòwie mògą zadawac pëtania, le blós
taczé, na chtërne mòże òdpòwiedzec „jo” abò „nié”. Chto òdgadnie, dostôwô kartã.
Dobiwô ten, chto taczich kartów bãdze miôł nôwiãcy.

7

Nalezë wiadła ò pòstãpnëch dzejaniach rodu Swiãców, ò jaczich òstało napisóné na kùńcu
lekturë. Przedstawi klasë nowinë na ten temat.

Roman Kucharski, Jón Natrzecy, Szczeniã Swiãców, Bytów 2009.

Pòwtórzenié
1

Pòdôj title wëjimków dokazów i jich ùsôdzców.
Jak jô sã przëznôł, tej mie pitelë, czë jô wiém, żem dzysô na rénkù sprôł szandarã
i miesczégò pòlicjanta, czej ùrzãdową robòtã procëm mie prowadzëlë.
– Wiém! – rzekł jem na to. – Ale jeden dostôł za bluzniérstwò, a drëdżi za rabùnk.
– To nie béł rabùnk żóden! – rzekł na to bùrmistrz. – Le kònfiskòwanié.
Parobkòwi, chtëren béł chłop młodi ë òdwôżny, nie dało to spòkò
ju ë pòstanowił
duńc do tegò, co bëło tegò przëczëną. Òstawił dwiérze ze swòji
kòmòrë do chléwa
òdemkłé ë sã légł na prëczã w òbleczeniu. W nocë doczuł, że jeden
z kòni zaczął zôs
stãkac ë sã szarpac na lińcuchù. Zapôlił chùtkò latarniã ë wskòkł
midzë kònie, ale nic,
cobë mògło je straszëc, nie dozdrzôł.

86

Òna próbòwa zacząc z ricerzã gôdkã:
– Czemù të sã smãtwisz? Të doch môsz dobëté!
– Jô sã ceszã dobëcu, leno mùszã jachac nazôd do swòjégò gôrcza – òdrzekł (…).
– A cëż ce tak cygnie dodóm? Mòże të tam òstawił jakąs białkã? To òd ni są te snôżé kwiatë?
Ricerz sã zaczerwienił, leno pamiãtôł, że jemù nie je wòlno wëjawic krëjamnotë.
– Nie pëtôj sã, pani, bò jô cë ni mògã rzec nick wiãcy.
– Kò cëż, dzyrsczi ricerzu, mòże mòja półsostra ce namówi, żebë të nama wiãcy rzekł
– z przekąsã pòwiedza Subisława.

Lëdóm, lëdóm ë chcã lëdac
Lëdzy, bómë, ptôchë – niewërzekłé piãkno
Cëdów cud – Żëcé.

Wpôdł do kraju nieprzëjacél,
Wòłôł wiérnëch król na wòjnã
A òn wszedł i rzekł do brata:
Wez mie téż, jô pùdã z tobą.

Ale nie rzekłszë słowa Òrmùzd wëcygnął rãkã
i spòd grobòwégò kamienia wëdobéł gôrsc
prochù bòhaterów i sôł gò jak séwca seje zôrno na
przëchòdné żniwa kù wschòdowi słuńca i zôchòdowi,
kù nordze i pôłniu.
A proch szedł kù zemi, jak rój gwiôzd, jak żôlącé skrë.
A gdze spadła skra, tam wëtrisnął òdżin ze swiãti zemi
i łącził sã z ògniã w płom.
Przódë lat żëło na swiece dwòje biédnëch ë stôrëch lëdzy. Mielë òni pëszny
ògród z kwiatama ë jednã jabłónkã. Rodza na jabłónka tak pôchnącé ë farwné
jabka, że wëdôwało sã, jakbë òne bëłë z samégò nieba. To le sygło przeńc kòl
nich, żebë pòczëc maklanié nieba. Starëszkòwie wiedzelë, że jabłónka to je
blós to, co mają na swiece drodżégò, temù téż dzéń w dzéń dôwała òna jima
wiele redotë, a bëlë ùsmióny ë pògòdny.
2

Na òsë czasu zaznaczë pòdóné nôzwëska: Jón Drzéżdżón, Léón Heyka, Bernat Sëchta,
Aùgùstin Dominik, Janusz Mamelsczi, Ana Łajming, Aleksander Majkòwsczi, Michôł Piéper.

3

Wëtłómaczë, co znaczą te słowa.
mòra
wieszczi
òpi

4

Jaczi to zabiég pòeticczi òstôł tuwò wëkòrzistóny.
Na niebie swiécy miesąc.
Wieczórny wiéw ji sni.
87

5

Pòdpiszë malënczi/òdjimczi.

6

Wëkònôj wëkres zdania.
Mëszka z Mikòrowa nalôzł môłégò knôpa w czôłnie.

7

Na pòstãpną ùczbã przëszëkùj wiadła ò kaszëbsczim łgarzu Jaroszu Derdowsczim.

88

Zadżinął pón Czôrlińsczi!
1

Zaprezentuj wiadła ò ùsôdzcë dokazu ò Czôrlińsczim. Jak parłãczą sã zaprezentowóné òdjimczi
i malënczi z żëcym Derdowsczégò?

2

Przë słëchanim zwrócë bôczënk na nôwôżniészé wëdarzenia òpisóné w tim wëjimkù.

Druchë, chiże le nadstawta blëżi wasze ùszë,
Bò jô wama pełną ksążkã zarô nałgac mùszã.
Nie wiém, jak ne łgôrsczé mëslë ze łba sã wëwiją,
Ale wama ò Czôrlińsczim zełżã historiją:
Co òn wëżił, czej do Pùcka jachôł rôz pò sécë.
Jedno smiôc sã wama bãdze, drudżé płakac lëce*.
Widzã gò, jak w dłudżim płôszczu ju zaprzągô kònie,
Jak schilony ze sedzeniô daje gãbë żonie.
– Òstań z Bògã, mòja białkò, nie czas dłużi zwlekac,
Lód na błotach, sécy ni ma, czas sã w swiat wënëkac!
Tak pòwiôdô pón Czôrlińsczi, trzaskô tej z batoga,
I ju pãdzy, gdze do Pùcka z Chmielna jidze droga.
Òna wrota zamikając chùstką łzë òcérô
I jesz długò za nim teskno zza płota wëzérô.
Pòtim jidze do kòscoła, klãkô na kòlana
I sã mòdli przed wôłtôrzã za swòjégò pana:
Bë szczeslëwie ze sécama z Pùcka dodóm wrócył,
Nie zarwôł sã gdze na błoce abò nie wëwrócył.
* lëce, jinaczi: lëco (pol. lico, policzek), a więc śmiejąc się i płacząc na przemian.

90

Tej zwòłała wszëtczé babë, co w kòscele bëłë,
Dała kòżdi pò srébrnikù, bë pôcérz mówiłë
Za rëbôka Czôrlińsczégò, co jachôł pò sécë,
Bë gò jaczé tam nieszczescé nie spòtkało w swiece.
Pôrã razy, czej jesz do dnia biegła na rôrotë,
Wzãła w płachce téż ze sobą mnodżé chleba brótë
I kòżdémù ùbòdżémù pò pół bróta dała,
A za chłopa kòchónégò mòdlëc sã kôzała.
Jak ju przëszła wreszce chwila, czej òn miôł pòwrócëc,
Tej kôzała swémù knôpù za wies jic òbôczëc,
Czë nie jedze z Pùcka nazôd tatink ùkòchóny,
Kòżdi chwilë i gòdzënë teskno spòdzéwóny.
Knôp tej biégł za bòżą mãkã, wszãdë sã òbrôcôł,
Czë tam drogą gdze òd miasta òjc nie bãdze wrôcôł,
Bò i mëslôł sobie Jónek: jeżlë gò òbôczã,
To so bãdã dzys zajôdôł bómbóm i kòłôcze.
Ale tatink nie przëjéżdżôł, czekôł knôp i czekôł,
Jaż nareszce drżąc òd zëmë dodóm sã przënëkôł
Rzekł z płaczã do swi nënczi, że jesz òjc nie jedze
I że bùten pòzasëpôł sniég wszëtczëchné miedze.
Wiãc kòbiéta corôz wiãcy trôpi sã, kłopòce,
I narzékô, lameńtëje całé dnie i noce.
A czej czwôrtą ju niedzelã próżno gò czekała,
Pòszła tej do plebaniji, talôr na mszą dała;
Razã z ksãdzã sã mòdlëła le za chłopa swégò,
Bë gò Bóg zachòwac rôcził òd wszëtczégò złégò.
Lecz Czôrlińsczi, jak nie wrôcô, tak nie wrôcô jeszcze,
A tu adweńt sã kùńczi i czas łowic leszcze;
Szczëczi, lënë i mòrénczi roją sã pòd lodã,
Trzeba chiże, póczi mrozë, łowic je niewòdã.
Krefta z Wilkã ju tësące przedalë kòbielë,
A rëbôcë Czôrlińsczégò za piéckã sã grzelë.
Stari gôrmistrz i rëbôcë przikrzą sã kòbiéce,
Że tak długò mùszą czekac na ne nowé sécë.
Tak ji wiedno dokùczają, że jã bòli głowa,
Jaż rôz òna sã òdetnie i w te rzecze słowa:
– Czë was szwernót…! Cëż mëslita! Czë to mòja wina,
Że òn tłëcze sã pò swiece? Cëż chceta ù klina?!
Jô sã sama na to gòrzã, że tak długò mùdzy
I gwës wiãcy sã kłopòcã, niżelë wë drudzy.
Na to gôrmistrz ji pò cëchù gòdnie òdpòwiedzôł:
– Ale gdzeż bë, mòja pani, pón tak długò sedzôł?
Mòże biédôk zachòrowôł, mòże ùmôrzł w drodze,
Bò to terô òstrô zëma, mróz wej parzi srodze.
Miôłże abë płôszcz ze sobą, grëbé nogawice,
Miôł kapùzã kòżëchòwą, cepłé rãkawice?
Czë miôł dobré, dłudżé skòrznie, wełniane szkarpétë?
Bò to czasã mało dbadzą ò chłopów kòbiétë.
91

– Le sã ò niego nie bójta, òn nie zachòrowôł,
Ni téż ùmôrzł – rzecze pani – jegò Bóg zachòwôł,
Béł òn dobrze òbleczony òd stopë do głowë,
Biédë cerpiec nie brëkùje, ò tim ni ma mòwë.
Miôł ze sobą w dwùch kòbielach wãdzoné mòrénczi,
Miôł czełbasë, gãsé pôłczi i trzë grëbé szinczi.
Wczora, wiéta, co wóm powiém, przësnił mie sã we snie,
Że ò niegò ni móm płakac, że gò złé nie weznie.
Wiém jô dobrze, że nie ùmôrzł ani ùmarł z głodu,
Bòc je wszelczi niewëgòdë zwëczajny òd młodu.
Òn to, wiéta, z hélanama jesz sã gdze targùje,
Bò ju w hańdlu mést je twardi, tónio rôd kùpùje.
Tej sã na to stari gôrmistrz spitôł ji niesmiele:
– Ale czëbë sã targòwôł sztërë jaż niedzele?
– Na tim wë sã – rzecze pani – mało le znajece!
Dzys jinaczi, jak przed lati, dzeje sã na swiece.
Przë robòce, to sã spieszëc, ale czej hańdlowac,
Tej ju trzeba miec cerplëwòsc, czasu nie żałowac.
Na mòjégò jô sã spùszczóm, bò òn doch nie głupi,
Òbôczita, że òn wama dobri niewód kùpi.
Bële jeno gdze gò w karczmie bófcë nie òkradlë,
Abò w bòrach jaczi zbójcë w nocë nie napadlë.
Mòże kóń mù gdze pôdł w drodze lub jaczé nieszczescé,
Bòc bë jednak kąsk za długò targòwôł sã w miesce.
Hieronim Derdowsczi, Ò panu Czôrlińsczim co do Pùcka pò sécë jachôł, Gduńsk 2007, s. 211–214.

3

Òpòwiédz krocy historiã, jaką jes ùczuł. W swòjim òpòwiôdanim mòżesz czerowac sã pëtaniama.

• Czedë Czôrlińsczi wëjachôł z dodomù?
• Czim pòjachôł? Za czim wëjéżdżôł z Chmielna i gdze jachôł?
• Jak długò ni ma gò doma?
• Co robi jegò białka?
• Jaczé miono mô jegò synk? Co kôza mù robic mëma?
• Czemù mieszkańcë Chmielna przikrzą sã Czôrlińsczi?
4

To ju pòstãpny wëjimk dokazu Jarosza Derdowsczégò. Dofùluj tabelã wiadłama ò swiece
przedstawionym. Wëzwëskôj téż nowinë z jinëch znónëch cë wëjimków tegò dokazu.
Pòstacë

Czedë rozgriwają sã wëdarzenia?

Pierszoplanowé/
titlowé
Drëgòplanowé

Epizodiczné/
przëpôdkòwé

92

Gdze rozgriwają sã wëdarzenia?

Malôrz namalowôł… – òpisënk nôtërë
1

Znónô wama zabawa „Malôrz namalowôł…” z klasë 5. Niech chtos z waju bãdze prowadnikã i òpòwié,
co namalowôł malôrz na kôrtce, òkreslając môl jegò pòłożeniô, np. „Malôrz namalowôł na górze kôrtczi
niebò z mòcno swiécącym słuńcã…”. Wëzwëskôjta taczé wërazë: òkrãt, mòrze, mòrsczi stwór, kòralowce,
wiater, dunë, słuńce, niebò.

Rzekã cë tëlé: Czej jem jachôł òkrãtã pò wiôldżich mòrzach, widzôł jem dzywné z dna mòrsczégò
rosnącé nibë drzewa. Ale to niżódné drzewa, le bùdowë mòrsczich stwòrów, chtërne ùczałi lëdze znają.
A zowią te bùdowë kòralama. Kòżdé jich pòkòlenié zbùdëje kawałuszk tegò drzewa i ùmiérô, a nawetk
jich grobë są cząstkama jich bùdowë, rosnącë wiedno w górã kù niebù i słuńcu. Pò nieprzeliczonëch
pòkòleniach drzewa kòralowé dosygną kùreszce wiéchrzù wòdë. Tej na nich ùsadnie zemia, a rãka Bòskô zaseje na ni zwierzãta i roslënë. Bôczë, chłopkù, że w lëdzczim swiece na ten przikłôd sã dzeje. Nié
òd razu z głãbòczégò dna swiata bùdowa lëdzkô ùrosce do widu, bë Pón Bóg na ni pisôł swòje dzeje.
Ale mnodżé pòkòlenia prôcowac i ùmierac mùszą, bë drzewò jich żëwòta dosygło pòtrzébny wëżawë.
I lëdzczé dzeje mògą jic taką drogą: Wërosce nôród na wiéchrz i pòstawi zómk swòji chwałë. Ale dunë
i wiatrë mòrsczé zaleją gò i zrzucą w głãbią, skąd wëszedł. Zapadnie zómk i trzeba prôcë wiele pòkòleni,
żebë gò wëdwignąc na wiéchrz. Jô pùdã do grobù, a të pùdzesz miedzë lëdzy i prôcowôł bãdzesz nad
wëdwignienim zapadłégò zómkù.
Aleksander Majkòwsczi, Żëcé i przigòdë Remùsa, Oficyna Czec, s. 117–118.

2

Przetłómaczë wëjimk na pòlsczi jãzëk, co pózni przëdô cë sã w pòstãpnëch zadaniach.

3

Pòrównôjta swòje malënczi z òpisënkã z wëjimkù romana Aleksandra Majkòwsczégò.
Kògò prôca mògłabë bëc òbrôzkã do tegò dzélëkù?

@ 4

Nalezë w internece abò encyklopedie wiadła ò kòralówcu i pòrównôj je z tim, co je
napisóné w tim wëjimkù. Napiszë hasło kòralówc, jaczé mòże ùmiescëc w internetowi
kaszëbsczi encyklopedie.

5

Na gwës pamiãtôsz przigòdã Remùsa pòd kòrónowóną
jarzãbiną i jegò próbã przenieseniô przez rzékã
królewiónczi do zómkù. Na spòdlim tamtëch wëdarzeniów
i tegò co òznôczałë: zómk, królewiónka, ùkôzczi, spróbùj
zinterpretowac wëjimk pòwiescë z dzysdniowi ùczbë.

6

Dofùluj òdjimk kòralówca dzejaniama pòkòleniów,
jaczé sprôwiają, że òn rosce i dosygô brëkòwny wiżawë.

93

Wanożnicë
1

Dokùńczë zdanié pierszą mëslą, jakô cë przińdze do głowë.
Za 30 lat jô bãdã…

2

Wiész, co òznôczô titel ùczbë? Dopiszë do niegò synonimë. Wëzwëskôj słowarze.

Za mòjich czasów wiele bëło wanożników. Jedny òchlelë ò chlébk, jiny chcelë dëtczi, a jesz jiny hańdlowelë nitkama, knąpama, sztofama, òbrazama, le Wasylka chòdzył z dobrim słowã. Jedny mielë gò za
letczégò, jiny za złodzeja, a jesz jiny za szpióna. Ten sëwi, trochã zdżãti chłop miôł chód jak trzëlatny
zgrzébc. Wasylka chôdôł drogama, a stegnama, miedzama, a nierôz szedł prosto przez zaséwã co sã gbùróm nie widza. Miôł sãkati czij, chtërnym òdgôrniôł knëple ze stegnów, a przë tim cos tam mamrotôł.
Tej białczi gôdałë:
– Ten Wasylka òdprôwiô znôw swòje fizmateńta.
Jak jô pasł krowë w nëch jurkach, wãdrowczik Wasylka nierôz przëczurpnął do mie, sôdł na stôrim
pniu w Drëdżim Rowie, cziwnął na mie ë swòją sãkatą krëkwią pòkôzôł na niewiôldżi kam przë nym
pniu. Jak jô sôdł, wëcygnął ze swòji wiekòwi taszë stôrą, përznã òbdzartą ksążkã ë spitôł sã:
– Wiész të, knôpiczkù, co to je?
– Kò ksążka.
– Ale jakô ksążka?
– Kò stôrô.
– Jô sã z tobą nie dogôdóm. To je, żebës të wiedzôł, Pismò Swiãté.

Przewrôcôł nã ksążkã na zaznaczoną szléfką stronã ë zaczął czëtac ò tim, jak Pón Bóg zrobił z niczegò swiat. Jô to znôł ze szkòłë, ale nie chcôł Wasylce przeszkadzac. Jak sã naczëtôł, wzął swój czij w gôrzc
ë pòczurpnął dali, a mie wskôzôł sãkôczã bëdło w Richterowi łące.
Jinym razã, jak na nym pniu zjôdł swòjã sztulã, zażił prizã tobaczi, smôrknął jak prôwdzëwi tobacznik, zdrzôł na mie sztërk, a tej sã spitôł:
– Wiele të môsz lat?
– Kò dzewiãc.
– Tej të jesz doczekôsz tëch lat.
– Jaczich lat, wùja?
Terô zaczął swòjã pòwiôstkã, a zdrzôł przed sebie swòjima dobrima òczama, a mie sã zdôwało,
że òn czëtô w chmùrach.
94

– Przińdą taczé czasë, że nôrodë bãdą sã biłë na całim swiece. Lëdze bãdą pôlony w wiôldżich piecach
ë mãczony za drótama. Człowiek człowiekòwi bãdze katã. Lëdze bãdą dżinãlë jak mùszi. Nasza Pòlskô
bãdze rozszarpónô z dwùch strón. A to sã skùńczi, jak pòłómóny krziż bãdze zdeptóny w Berlinie. Brat
bãdze brata szukôł, bò lëdze bãdą rozegnóny pò całim swiece.
– Co Wë powiôdôce? Skądka Wë to wiéce?
– Słëchôj dali ë nie przeszkadzôj. Przińdą taczé
czasë, że lëdze bãdą przez całé żëcé zapisywóny
Bòlesłôw Bòrk
we wszelejaczich ksãgach, a ùrzãdë zasëpią nôrodë
– Lesôk z pòkòleniô
miechama pismionów. Człowiek bãdze òpisóny
Kòlumbów
z górë w dół, a jesz w przék. Bez papióra ani rusz.
(ùr. w 1923 r.);
– A na co to sã zdô?
szkólny, pisôrz,
– Na nic. Człowiek nie bãdze miôł nigdze wiarë.
pòéta, dzejôrz
Za człowieka bãdą swiôdczëłë jegò papiorë. (…)
kaszëbsczi.
– Terô le ju skùńczce. Wë mie tu taczé bajdë
òpòwiôdôce, że mie sã jaż włosë jeżą na głowie,
a głowa robi sã czãżkô.
– Jo, môsz prôwdã. Mùszã cygnąc dali. Drëdżi rôz jô jesz wicy òpòwiém.
Tegò drëdżégò razu nie bëło. Wasylka wlôzł na noc na szopã ù Pipra, a drëdżégò dnia béł ju nieżëwi.
Wies pòchòwa gò na swój kòszt na redzczim smãtôrzu. Szkòda, że ni mógł mie òpòwiedzec swòjich
dalszich przepòwiedniów. A i tak wiele pòwiedzôł. A czë òn miôł prôwdã, niech rzeką ti, co to przeczëtają.
Bòlesłôw Bòrk, Wanożnik, w: Lesôcczé pòwiôstczi ë jiné dokôzë, Wejrowò 2002, s. 92–93.

3

Kògò przëbôcziwô cë Wasylka? Wskażë pòdobiznë.
……………………….

Wasylka

4

Òdczëtôj wëjimk òpisëjący Wasylkã. Na jegò spòdlim napiszë jegò rësopis abò namaluj jegò pòrtret.

5

Jak przedstôwiôł swiat Wasylka? Czë jegò przepòwiednie sã sprôwdzëłë? Zestawi je z faktama.
Słowa Wasylczi

Faktë

Nôrodë bãdą sã biłë na całim swiece.
Lëdze bãdą pôlony w wiôldżich piecach.
Lëdze bãdą mãczony za drótama.
Człowiek człowiekòwi bãdze katã.
Lëdze bãdą dżinãlë jak mùchë.
Nasza Pòlskô bãdze rozszarpónô z dwùch strón.
Ùrzãdë zasëpią nôrodë miechama pismionów.
Człowiek bãdze òpisóny z górë w dół, a jesz w przék.
6

Jak wedle ce bãdze wëzdrził swiat za 30 lat? Napiszë swòjã przepòwiedniã.
95

Òddzãkòwanié króla jezora
1

Pòsłëchôj dzélu pòwiescë, w jaczim Remùs sedzącë w sôdzë, spòtkôł swòjégò drëcha króla jezora.

Czedëm òdecknął i rozmiszlôł nad tim dzywnym snã, weszedł pòrenë dozérôcz sôdzë i pòwiedzôł:
– Jeden z pòdrużników* tegò królewsczégò zómkù zdrzi na drëdżi swiat. Ale przed smiercą òn chce
kònieczno z tobą pògadac. Chcesz jic? To pòj! Jô ce z nim zamknã, jak długò bãdzesz chcôł.
Jô sã ani chwilë nie namiszlôł, bò jakòż bë òdmówic żëczbie człowieka ùmiérającégò? Ale czej jem sã
òbùwôł, to mie nico jakbë pałąkã scësnãło za serce. Jô so ùwôżôł, że to òd słabòscë. Bòm czuł, że mie te
mùrë na sztôłt mòrë wszëternôstką sëłã wëdëszają. Ale w tim razu dësza mòja ju sã wëlãkła, bò widzała,
czegòm celesnyma òczama jesz nie widzôł.
Szedł jem tedë za dozérôczã, chtëren mie prowadzył dłudżim domòwnikã jaż do òstatnëch dwiérzi.
Pòkąd je òtmikôł, mówił do mie:
– Tu më kładzemë tëch, chtërnym nie nót królewsczégò wiktu, bò ju łëżkã na stół pòłożëlë. Doznajesz sã sóm. Terô le weńdz. Na pôłnié jô òtwòrzã.
Jak òn za mną z trzôskã cãżczich kluczi zamknął dwiérze, tej jô ùzdrzôł jizbã wëbiéloną z dużim łożã
za kratą żelôzną i z krziżã na scanie. W nórce na łóżkù w bestri sôdzénny pòscelë leżôł człowiek. Ale
jak òn sã licama kù mie òbrócył, tej mie sã zatrzãsłë kòlana i wszëtka krew mie do serca zbiegła: Tam
leżôł król jezora!
Całą chwilã ma òbaji na sã patrzëła, nie mówiącë jednégò słowa, jaż kùreszce król jezora, wëcygającë
do mie żôłtą jak wòsk rãkã, rzekł słabim zewã:
– Remùs! Znajesz të mie?
Mùszôł jem sadnąc na zédlu przë łóżkù – tak mie sã w głowie krãcëc zaczãło. Tec ten, co tam leżôł,
jesz łońsczégò rokù ze mną w gromadze przebiégł w dwùch dniach drogã òd Gór Kalwarijsczich jaż
do Mòdżiłë Tuszkòwsczi Matczi, dzyrsczi i mòcnégò serca. A terô na tim łóżkù leżała le jegò céniô,
bez miazdrë i krëwi. Zgasło jegò òrzłowé wezdrzenié, a z òczu głãbòkò zapadłëch pòd gãstima biôłima
brëwiama wëzérała Smierc.
Jô pò chwilë do niegò przëstąpił i scësnął jegò òschłą rãkã, a pitanié samò mie wëszło z gãbë.
– Jaczim spòsobã òni waspana złapelë?
Òn na to zaprzecził głową i rzekł:
– Króla jezora gwôłtã wząc, tegò bë żóden smiertelny człowiek nie pòtrafił. Sóm jem sã wëdôł w rãce
nieprzëjacół.
Zdzëwiony zdrzôł jem na niegò.
– Të sã dzëwisz! – rzekł. – I môsz z czegò. Ale wërozmiejesz wszëtkò, czej cë pòwiém: Syn mój nie żëje!
Jak te słowa wërzekł, piersë mù zaczãłë robic i całą chwilã nie rzekł nic. A jô sã dobrôł, że jak fùndameńt pãkł, na chtërnym òn nôdzejã swòjã i rodu swòjégò bùdowôł, tej i òn stracył wòlã do żëcô.
Ale òn, jak przëszedł do sebie, zaczął tak mówic. (…)
– Terô na Zôbòrach zgasnie przezwëskò Mùchów-Zôbòrsczich, a tim, co przińdą, przikłôd mój,
gòtowi nadżąc karczi pòd jerzmò. Ale wiém jednégò, co karkù nie zegnie. – I wezdrzôł na mie i patrzôł
mie długò w òczë. – Pòznôł jô cebie na jezorze, na naszi wãdrówce pò lasach, wiém, jak jes pòczãstowôł
tëch kãsëch psów, czej cë krziwdã robilë. Cebie zrobiã panã na Zôbòrach.

*

96

Pòdrużnik – mieszkający za czynszem, nie płaci za wynajem.		

– Waspanie! – rzekł jem na to. – Biédny jem, a całi mój spòsób leżi na mòji karze, chtërnã pòpichóm òde wsë do wsë. Jaczim prawã jô móm nabëc wasze Zôbòrë?
– Prawã sëna! – rzekł król jezora. – Móm jesz jedno dzeckò: córeczkã dëcha mòjégò, jak jem sã
doznôł w nôcãższi chwilë mòjégò żëcô. Wa òbòje wëchòwieta mie pòmscëcela!
A czej jem rãkã pòdniósł i chcôł mówic, że mie prostémù parobkòwi nie patrzëc do pańsczi córczi
i że w dëszë mòji królewiónka ze zómkòwiska zaklãtégò zaparła dwiérze do szczescô, òn pòdniósł pôlce
jak do przësãdżi i wlepił we mie òczë, z chtërnëch wëzérała Smierc.
– Nie skònóm! – rzekł – czej mie sã sprzecywiac bãdzesz. Sedzysz przede mną w tëch brzëdczich
ruchnach sôdzénnëch, nie jes piãknëch lic, a równak jô, stôri szlachcëc kaszëbsczi, czëjã przez skórã
i wiém, że ricersczé w tobie bije serce. Nie znajã twòjégò òjca ani matczi, a jednak jes mie pewniészi niż
taczi, co bë przëszedł z kòruną na głowie. Tak dôj mie tedë ùmrzéc spòkójno i nie rzeczë nick.
Tej wëjął spòd kòszëlë na piersach zawiészony baro dużi mantolik, chtëren bë ledwie dłonią
przëkrił. Na złoti blasze béł wëmalowóny òbrôz Nôswiãtszi Matczi z Dzecątkã. Włożił mie gò w rãkã
i pòwiedzôł:
– Ten znak bòdôjże przodkòwie mòji na stalanëch pancerzach nosëlë, czej chòdzëlë na wòjnã.
Pòcałuj gò i zawieszë gò sobie na piersach. Wiãcy òn cë daje chwałë niże nôwëższi òrder króla prësczégò.
Niewiasta mòja i dzeckò bãdą wiedzałë naszã rozmòwã, czej jim ten znak pòkôżesz i bãdą cë z wszëtczim do wòli. Ale tu jich nie òbôczisz. Wòlã, żebë sã z tobą pòznelë na swòbòdze.
Jô jak we snie zawiesył jem sobie ten znak ricersczi Zôbòrsczich na szëji, a òn, doparłszë swòji wòli,
sztërk całi leżôł jak nieżëwi ze zamkniãtima òczama. Ale jegò mòcnô dësza przemògła słabòsc cała,
a jô czuł, że òn mie mô jesz wiele do pòwiedzeniô. Jak òdpòczął, tej téż zaczął mówic:
– Terô mòjégò sëna wiozą pò wiôldżich wòdach na smãtôrz we Wielu. Dalek to za lasama i wòdą,
ale jô czëjã, jak jemù zwònë biją. Spi, sënie, w spòkòju! Òjc twój za tobą jidze! Ale të òstóniesz, Remùs,
i naju pòmscysz. Jak? To ju wòlô Bòskô i twòja sprawa. – Czemùż ma, òstatny Zôbòrsczi, tak marnie
ze swiata schòdzyma? – Gwòli tegò nieùżëtégò prësczégò nôrodu. Òni to nibë pòrządczi ù naju wprowôdzają. Chtëż jich ò to prosył? Czëż karno żórawi jinszim sã nie rządzy prawã jak dzëkô gãs, a wilk
jinszim jak nôbòżny jôzc? W jaczim przëkôzaniu Bòsczim napisóné stoji, czëje prawò je lepszé? Wszëtczim naszim Kaszëbóm to jich wilczé prawò gardło dëszi, ale òni są mądri, ti naju cemiãżëcele! Tëch
wëgódnëch, nickwôrtëch i słabëch na dëchù òni wëgòdą, strachã i nôgrodą wëchòwùją sobie na łaszczëwëch psów. Le më – dëchë ricersczé, cwiardé i niebòjącé – më sã bùntëjemë i bùrzëc bãdzemë, póczi
abò òni nie wińdą òd nas, abò më nie wëdżiniemë do òstatnégò.
Dwie sprawë jô jesz tobie, sënie – bò tak ce nazewac bãdã – òbznôjmiã. Jedna to òdpòwiédz na twòje
pitanié, chtërno w òczach twòjich czëtóm, jak jô z jedną nogą ju na drëdżim swiece pòmstã tobie zlécóm na nieprzëjôceli naszégò rodu. Słëchôj tedë, jak jô sã dostôł w jich òbjãcé.
Czej mie jich sądë òsądzëłë na piãc lat sôdzë, tej jô rzekł do mòji niewiastë i do dzecy: Terô jô ùńdã
na jezoro i was òstawic mùszã na òpiece Bòsczi. Czej gdzerôz do wsë przińdã, to le jak złodzéj pò nocë.
Dzecë, słëchôjta waszi matczi, bò jô òdtąd jakbëm béł ùmarłi. Tej jô wzął z kòminka pãczk smólnëch drzôzg
i jem rzekł: Pòkùńc naszégò pòla nad jezorã w stronã Glónka rosce dużi plachc jałówczëznë. W strón
òd niegò kù Lëpnie stoji òsóbno jak pùstelnik jeden czerz srodze wësoczi a tak stôri, że gò zowiemë
matką tëch, co tam dali w gromadze stoją. Pòd nym matecznym krzã jô te drzôzdżi zakòpiã. Czejbë tu
ù was doma, co broni Bòże, co taczégò stac sã miało, żebë chòdzëło ò żëcé i smierc, tej niech jedno z was
jidze, wëkòpie te drzôzdżi i zapôli nen mateczny jałówc. W tim razu jô, chòcbë mie sto kãsëch psów na
piãtach sedzało, chòcbë mie w ti chwilë smierc bëła pisónô, przińdã do was, czë w cemny nocë, czë w dzéń
biôłi… (…)
– Dowiész sã terô mòji nôwiãkszi tajemnicë: Jak to bëło mòżno, że jô dłëżi niż lat trzë żił na wòli
strzód całégò karna szandarów i lesnëch, chtërny mielë nakôzóné, żebë mie żëwégò abò trupã ùchwacëc.
A bëlë to chłopi dzyrsczi, rowarsczi i òdwôżny.

97

Pòznôł jes ju rôz Wdzydzczé Jezoro, czej jes z pòtcëwim Trąbą szukôł na nim nocą òchronë. Króm
Glónka tam wiele òstrowi na wiôldżich wòdach sedzy, ale żóden z nich tak nie je przëdatny na tacewiskò, jak prawie Glónk. Na nim òd stronë Pùstk leżi wiôlgô gromada kamieni, jakbë wmùrowónô w przitczi brzég. Miedzë nima jeden srodze wiôldżi stoji na drëdżim plaskatim kamieniu, a zdaje sã bëc taczi
òpòczny, że żóden człowiek bë nie przëszedł na to, bë gò próbòwac rëszëc z môla. Ale bôczë: Òn sã daje
rãką jednégò człowieka tak letkò òdchilëc, jakbë wisôł na zôwiasach. Òdchiliwszë gò, òbôczisz czôrną
durã, a na ji spódkù wòdã. Spùscysz sã przez nã durã smiało i bãdzesz miôł przed sobą cemny dłudżi
gónk, chtërnym pùdzesz z pòchiloną głową, tak w nim niskò. Na jegò spódkù stoji wòda, ale wnetk
wińdzesz na sëché i przed tobą òdemknie sã jóma dostatnô i wësokô, sztôłtu jak dużi zwón. Scanë to
kòrzenie stôrégò jak swiat jasóna, chtëren grëbi i òpòczny strzód jinszich drzéw na wiéchrzu zemi stoji
i nikòmù nie zdradzył tajemnicë swòji pòdzemny. W jómie pòd kòrzeniama stôrégò jasóna nalézesz
i ògniskò, i piéck i bãdzesz rozmiôł, czemù jô òd wãglownika we wejerowsczim lese zabrôł pełną torbã
drewianëch wãgli. Na taczich wãglach jô sobie gòtowôł strawã i ògrzéwôł zëmą swòje schroniskò pòd
zemią, bò jinaczi dim béłbë mie zdradzył. Zdzëwisz sã, jak jô sã tam bëlné mieszkanié ùszëkòwôł,
bò jô cë dajã prawò do ti jómë i do wszëtczégò, co w ni nalézesz. Kò jô miôł czasu dosc, bë swòjã krëjówkã przijemną wëszëkòwac i wëmëslił jem sobie spòsób, żem przez tajemné òkna mógł patrzec na
całé jezoro. Jileż to razy szandarzë i lesny chòdzëlë nad mòją głową, żem bezmała jich gôdkã mógł rozmiôc, a nie nalezlë mie, kùrzącégò spòkójno féfkã w zemi pòd nima. Le jeden rôz lesny jeden…, ale të
ju wiész!…
(…) Tak minãłë bezmała trzë lata. A jô przëwëkł do nôdzeji, że ten widzałi stróż na progù bezpiekù
mòji dëszë nad jezorã stojec bãdze, jaż mój syn dorosce, a jô bãdã mógł spòkójno zéńc z tegò swiata.
Ale cëż znaczi ùdba lëdzkô, czej pôlcã Bòżim jinaczi bëło napisóné we gwiôzdach wiecznëch na niebie.
Latoségò rokù lodë trzimałë jaż do Matczi Bòsczi Strëmianny. (…) Mògła bëc dzewiątô reno na zégarze, jak jô sedzącë pòd drzewama na brzegù, widzã, jak dwùch rëbôków z òstrogą pòd nôpiãtkama
drawò nëkają sanie pò lodze. W saniach sedzało trzech, a miedzë nima béłbëm wòlôł widzec nieprzëjôcela – Czernik. Pò pierszim ùrzasu przëbôcził jem sobie, że w Rëbôkach stôri grôf Lëpsczi gwësno
chce testameńt robic, bò i sanie w nã stronã pòbiegłë. Ale mie òblecało taczim nieùbëtkã, jakbë mie
chto òbùchã w głowã ùderził. Pòtim, jak mie tu widzysz, jô stôri cwiardi Kaszëba ùczuł jem taczi cãżôr
na piersach, żem ni mógł sã strzëmac i bez wszelczi wiadomi przëczënë mùszôł jem płakac jak bòber.
Całi sztërk to mie tak mãczëło, że mëslôł jem skònac na miescu, ale kùreszce jednak pùscëło. Tej letczé
dmùchanié wiatru rozdzelëło mgłã, a jô ùzdrzôł na procëmnym brzegù mój mateczny czerz jałówcowi,
chtëren mie sã w ti chwilë zdôwôł taczi wiôldżi, jakbë òb noc béł ùrosłi do niebiwałi wëżawë. Przëbôczëłë
mie sã terô mòje dzôtczi i mòja białka na wësoczim brzegù zôbòrsczim i żôl mie jich sã zrobiło srodze.
Ale łzë jem swòje ju béł wëpłakôł, le smùtk òblókł mòjã dëszã jakbë mgłą, chtërna pò jezorze przemikała.
Nie wiedzôł jem, biédny smiertelny człowiek, co sã dzejało dali, niże wid mój niósł, a ùchò łowiło, ale
dësza mòja niesmiertelnô wiãcy widzała. Nie wiém, jak długò jô tam sedzôł. A jak jô sã zabiérôł, tej jô
jesz rôz pòzdrzôł kù matecznémù krzu.
Jedno wezdrzenié, a kòlana sã pòde mną zatrzãsłë: – Mateczny czerz sã pôlił! (…)
Terôm wiedzôł, że cos strasznégò sã stało w gniôzdze Zôbòrsczich. Przëbôcziwszë so słowò òngë
niewiesce i dzôtkóm dóné, ani chwilëm sã nie namiszlôł, le wzął jem sã, jak béł, i szedł na ten pôlący
znak mòjégò nieszczescô. Lód trzimôł dobrze, czedëm szedł na drëdżi brzég. A czedëm naszedł tak
krótkò, że cepło òd pôlącégò krza sëjało kù mie, tej jô ùzdrzôł na brzegù mòjã córeczkã Klemã. Stojała
cëchò i zdrzała na jezoro, ale jak jem naszedł, rzucëła mie sã na szëjã z wiôldżim płaczã. A jak sã wëpłakała, wezdrzała mie cwiardo w òczë i rzekła:
– Òjcze! Jónk kònô i chcôłbë sã z wami òddzãkòwac…
To to bëło, czemù dësza we mie płakała, chòc mie jesz nick nie bëło wiadomò.

98

Pòwiedzała, jak to sã stało: Kòle
Kòzłówca robilë niewòdã. Przëszło
i jedno dzéwczątkò biédnëch starszich
z Wdzydz, żebë kùlac rëbë, jak to zwëczôj,
i wpadło w dużi przerãbel. Mój Jónk
pòrwôł dwie chòchle, pòd kòżdą pôchã
jednã, i rzucył sã za dzeckã w wòdã.
Wëdobéł dzéwczątkò zdrowé, ale sóm sã
pòtłukł ò lód tak mòckò, że gò mùszelë
zaniesc dodóm. Gwësno òb drogã, leżącë
przemòkłi, jak òn béł na saniach, zezybł
i dostôł ògrôżkã. Tej zaczął plëc krëwią
i prosył ò ksãdza, czej widzôł, że nie bãdze
radë. Ùmarł jak prôwdzëwi Zôbòrsczi
w òbronie słabëch i serot. Czejbë béł żił
za czasów naszi swòbòdë, pewno béłbë
zdżinął ze szablą w rãce jak prôwdzëwi
ricérz i pón. Ale bòhaterstwò jedną chwałą
sã pôli: czë òno wôłtôrz mô w rëbacczi
piersë, czë pòd szarfą ricerza…
Ledwiem pòdszedł blëżi do mòjégò
domù, a ju spòza bùdinków i płotów
czile strzélb przëtrzimałë kù mie,
a jô ùczuł zéw:
– Stój! (…)
I pòłożił jem strzélbã na zemi i szedł
dali. Terô òni òd razu wszëtcë do mie
przëskòczëlë i założëlë mie na rãce
żelôzné kajdanë. A jich przëwódzca rzekł:
– Terô pòjce z nama, panie fon Zôbòrsczi! Wë jesce aresztowóny. Dosc długò më na was pilowelë,
królu jezora!
A jô na to pòwiedzôł:
– Dobrą wòlą òddôł jem sã we wasze rãce! Tam czile kroków dali mòje kònającé dzeckò przed smiercą mie wòłô. Pòzwòlëta mie sã z nim òddzãkòwac, tej pùdã z wama, gdze wama sã widzy. Tec jesta
lëdze.
– To je próżnô gôdka! – òdrzekł jich przëwódzca. – Naju nôkôz głosy, z kòżdégò môla was brac prosto do sôdzë, a wiãcy naju nick nie òbchòdzy.
Widzysz, Remùs, jaczi wilczi nôród mô władzã na naszi zemi kaszëbsczi. Mòje dzeckò jich lepi znało.
Pòkąd mie wzãlë i prowadzëlë w stronã jezora, gdze żdało dużé czôłno, dzeckò mòje pòbiegło dodóm.
Ale w pół drodżi do jezora zabiegłë nóm drogã mòja białka i córka, niosącë dużą pierzënã. Pòłożëłë jã przéką drodżi. Na ni leżôł ze smiercą w òczach mój jedëny syn, mòja chwała i nôdzeja. Ni mógł
jem gò ani ùscësnąc, ani nawetk przeżegnac, bò rãce mie scëskałë pãta żelôzné. Ale òn biédny wezdrzôł
na swòjã sostrã, a ta rozmiała. Bò wzãła gò i sparła pòd plecë, a òn sã pòdniósł i całowôł mie rãce żelazłã
niewòli skrãpòwóné.
Com w ti chwilë przeszedł w dëszë, to le sóm Pón Bóg na niebie wié. Ale procëm nëch prësczich
sług jô stojôł jak dąb cwiardi i ze sëchima òczama. Ale czej mie òstawilë samégò w sôdzë, tej widzysz,
co sã ze mną stało…

99

Nie wdarzã sobie, jak jem sã nalôzł znôwù w mòji celë. Ale chwëcywszë rãką za piersë, ricersczi znak
z Matką Bòską zawiészony za szëją przëbôcził mie, że to nie béł sen żóden, le prôwda òkrutnô.
Wiãcy jô ju króla jezora nie ùzdrzôł, ale do kùńca dni mòjich nie zabôczã òstatnëch chwil jegò.
Ta nieszczestlëwô sprawa jednak mie tak zmòrzëła, żem zaczął schnąc jakno przed lati na pùstkòwiu. Jakbë na tim ricersczim znakù na mòjich piersach cãżëło jaczé namienienié, tak jô sã pòmału
pògòdzył z mëslą:
– Żiw të, Remùs, z ti sôdzë nie wińdzesz, le pùdzesz tam, gdze szedł przed tobą król jezora…
Dozérôcz, widzącë, co sã ze mną dzeje, wëdobéł ze serca kąsk lëdzczi dëszë i sprowadzył doktora,
chtëren mie òbezdrzôł. Pò tëch doktorsczich òdwiedzënach kôzelë mie co dzéń chadzac pò òbòrze.
Ale to sã na nick nie zdało. A czej jem rôz tak na próbã wzął w gôrsc seczerã i sã z nią założił, tej
mie sã w głowie zaczãło krãcëc i mùszôł jem sadnąc. Òd ti chwilë jô le żdôł, czej bãdze czas prosëc
ò ksãdza.
Aleksander Majkòwsczi, Żëcé i przigòdë Remùsa, Oficyna Czec, s. 243–251.

1

Zapiszë testameńt króla jezora. Zacznij òd słów:
Jô, szlachcëc Mùcha Zôbòrsczi òswiôdczóm, że...

2

Wëjasnij znaczenié wëapartnionëch wëjimków.

3

Nalezë wëjimk, w jaczim je gôdka ò przëczënie
smiercë Jónka, sëna króla jezora. Napiszë articzel
do gazétë ò wëdarzenim kòl Kòzłówca. Wëmëslë
taczi titel tegò artikla, żebë nalôzł sã na pierszi
stronie zôbòrsczi gazétë.

4

Co ò córce waspóna Zôbòrsczégò mòże rzec na spòdlim
òpisónëch wëdarzeniów? Dopiszë znanczi ùspòsobieniô
wkół pòstacji Klemë.

5

Król jezora przekôzôł Remùsowi rodową znankã – ringraf.
Nalezë jegò òpisënk i zrobi gò dowòlną techniką
(malënk, żłobizna, masa solnô, itp.).

100

Nôdżibë czasnika
Czasniczi mòże ùżëwac w trzech nôdżibach (tribach):

• òznajmùjącym – Òn szedł do szkòłë.

• rozkazëjącym – Biôj do szkòłë!

• zastrzegòwim – Jô bë szedł do szkòłë.
ROZKAZËJĄCY NÔDŻIB wërôżô pòlét jaczégòs dzejaniô, mòże miec fòrmã rozkazu,
żądaniô, żëczbë abò prosbë.
Fòrmë dlô 2. òsobë pòj. lëczbë twòrzi sã na czile ôrtów:
a) dodającë kùnôszk – ë (pò cwiardëch spółzwãkach) abò -i (pò mitczich spółzwãkach),
np. nalezë, wëpiszë, pòmòżë, sprawdzë, wëmieni;
b) dodającë kùnôszk -ôj abò – j w niechtërnëch czasnikach, np. grôj, spiewôj, ùdokaznij,
dofùluj.
DÔJ BÔCZËNK! Dlô 1 òsobë pòjedinczny lëczbë ni ma rozkazëjącégò nôdżibù!
PISAC
pòj. l.

w. l.

1. jô –

1. më piszmë

2. të piszë/pisz

2. wa piszta

3. òn/òna/òno niech pisze

3. òni/òne niech piszą

Wë piszce
ZASTRZEGÒWI NÔDŻIB twòrzi sã dodającë do czasnika partiklë bë.
PISAC
pòj. l.

w. l.

1. jô bë pisôł/pisa(ła)

1. më bë piselë
		

më bë pisałë

		

ma bë pisa(ła)

2. të bë pisôł/pisa(ła)

2. wa bë pisa(ła)

3. òn bë pisôł

3. òni bë piselë

		òna bë pisa(ła)

		

òne bë pisałë

		òno bë pisało
Wë bë piselë

1

Wëpiszë z slédnégò wëjimkù przigòdów Remùsa pò dwa przikładë czasników w rozkazëjącym
i zastrzegòwim nôdżibie.
101

2

Dofùluj tabela pasownyma fòrmama czasników.

Czasnik

2. òs. pòj. l.
n. rozkazëjący

3. òs. w. l.
n. rozkazëjący

1. òs. pòj. l.
n. zastrzegòwi

2. òs. w. l.
n. zastrzegòwi

wòłac
bë stojôł
pòłożë
niech pilëje
bë założëlë
3

Przesztôłcë zdania z òznajmùjącym nôdżibã na rozkazëjący.
Pòwiedzała, jak to sã stało.
Wëcygnął dzéwczątkò.
Kòle Kòzłówca robilë niewòdã.
Wa òbòje wëchòwieta mie pòmscëcela.

Kaszëbi w Kanadze
1

Òbaczë dzélëczi dwùch programów ò Kaszëbach w Kanadze.

2

Na spòdlim wiadłów z òbezdrzónëch programów, òdpòwiédz na pëtania:

• Co ce nôbarżi zacekawiło/zadzëwiło w tëch historiach?
• Jak nazéwô sã przédnik stowôrë Kaszëbów w Kanadze?
• Jaczé znóné nama pòzwë z Kaszëb, Pòlsczi mòże nalezc w Òntario?
• Jak dzys wëzdrzą wzôjné łączbë Kaszëbów z Pòlsczi z kanadijsczima bracynama?

102

Rézë Kaszëbów z Kanadë na pòmòrsczé Kaszëbë stałë sã ju tradicją. A wszëtkò sã zaczãło w 1858 rokù,
czej do Kanadë wërëgnął pierszi dzél emigrantów, lëdzy ùpichónëch przez prësczégò zôbòrcã. Dojachelë na òkrãce „Agda” do Quebec, stąd baną do Renfrew, a dali piechti. W rãce dostelë seczerë i hôczi.
Pòsobné pòkòlenia Kaszëbów zaczãłë gòspòdarzëc w stanie Òntario. Dërch trzimelë sã rodny mòwë
i zwëków. Tak colemało bëło do piãcdzesątëch lat ùszłégò wiekù.

Òżëwianié łączbë z pòmòrsczima Kaszëbama
Jak jô béł môłi, tej jô gôdôł blós pò kaszëbskù. Tej jô szedł do szkòłë, në i jô sã zaczął ùczëc anielsczégò
– wspòminô David Shulëst, wielelatny przédnik Wilno Heritage Society, to je stowôrë, co zajimô sã
dozéranim kaszëbsczi spôdkòwiznë w Kanadze.
Zasłëdżi Shulësta, a rëchli jegò ùmarłégò tatka Môrcëna, dlô òżëwieniô łączbë z pòmòrsczima Kaszëbama są baro wiôldżé. W latach 70., 80. i 90. ùszłégò wiekù ti łączbë bëło równak baro mało. Jesz nie
bëło ww. stowôrë. Z piersza wëjéżdżelë tam naszi ksãża (Francëszk Grëcza, Władisłôw Szulëst, Zbigórz
Kùlwikòwsczi), pòtemù ùczałi i dzejôrze (prof. Édwôrd Bréza, prof. Tadéùsz Linkner, prof. Jerzi Samp,
Wòjcech Etmańsczi, Francëszk Kwidzyńsczi z karnã „Kaszuby” z Kartuz, prof. Józef Bòrzëszkòwsczi). (...)
W nëch łączbach dzejałë le jednostczi. To sã czësto zmieniło dopiérze w òstatnëch latach. W 2007 rokù
przëjachelë na Kaszëbë Dawid Szulëst (David Shulist) i Édwôrd Szczipiór (Edward Chippior), chtëren
je wiceprzédnikã Wilno Heritage Society. Édwôrd béł pierszi rôz w Pòlsce. (...)

Baro żëwô wespółprôca
Słabò rok pózni bëła V Wòjewódzkô Kònferencjô Szkólnëch Regiónalëstów w Żukòwie. To bëło
dëcht czësto wëdarzenié przełómòwé dlô naszi łączbë. Przëbëło na niã 20 sztëk delegatów Kaszëbów
z Kanadë. Przemòwã ò kòniecznoscë dozéraniô jãzëka i kùlturë trzimôł Dawid Szulëst. Tam téż béł
zrzeszony symbòliczny mòst drëszbë, jaczi je dërch wzmòcniwóny. Dzys dnia tak baro żëwô wespółprôca òpiartô je nôbarżi na spòdlim zagwësnieniów wërzekłëch na ti kònferencji.
Swiadectwò Kaszëbów z Kanadë, co zachòwelë przez półtora wiekù swòjã tradicjã, a òsoblëwie jãzëk,
je bezcenną wôrtoscą. (...)

W tatczëznie swòjich serc
Më mùszimë dërch wzmòcniwac ten mòst midzë nama! – pòdsztrichiwelë gòsce z Kanadë òbczas dosc
dłudżégò bëcégò tu. Kò òbezdrzelë òni wiele wsów i miast, w tim pònorbertańsczi klôsztor w Żukòwie,
Kartuzë, Serakòjce – kòlébkã rodu Szczipiórów, a òsoblëwie òkòlé Brus, Lëpùsza, Lesna, Parchòwa,
Kòscérznë. Z tëch strón nôwicy jich wërézowało do Kanadë.
Za kòżdą razą kanadijsczi Kaszëbi nawiédzają sanktuarium Królewi Kaszëb w Swiónowie. Tak bëło
pierszi rôz w 2007 rokù i tak je wiedno. Nen môl stôł sã jich sanktuarium. Bez to kùlt Swiónowsczi Pani
mòcënkò rozwijô sã w Kanadze. (...)
Eùgeniusz Prëczkòwsczi, Wiedno Kaszëbë, w: „Pomerania” 2013, nr 7–8, s. 80.

3

Stwòrzë mapã mëslë abò lapbooka, co bãdze pòkazywa nôwôżniészé nowiznë sparłãczoné z Kaszëbama
w Kanadze.

4

Przërëchtuj pëtania jaczé dzys bë jes mógł zadac przédnikowi kanadijsczich Kaszëbów.
103

Je ju czas…
Pòdsztrichnij wërazë, co parłãczą sã z hasłã spiącé wòjskò. Ùdokaznij swój wëbiér.

1

miłota, biôtka, knôpi, ricerze, Swiãtopôłk, zapadłi
zómk, Bòrzestowò, spik, góra, król kaszëbsczi,
Pùckô Góra, wòjarze, cërzónowie, wëprawa,
dzyrskòsc, dzéwczã, Swiãtobór,
2

Òdsłëchôj słëchawiszcze „Spiącé wòjskò”.
Òb czas słëchaniô wëpiszë rzeczónczi, jaczich
ùżiwają bòhatérowie.

3

Òpòwiédz swòjima słowama ùczëtą historiã.
Czim òna sã jinaczi òd ti pòznóny chùdzy?
Léón Heyke

Spiącé wòjskò (Z „Miłosławë”*)
W Pùcczi Górze spiącé wòjskò.
Głosy stôrodôwnô wiesc,
Żdże na swòje òbùdzenié.
Bë Pòmòrzu pòmòc niesc.

Milczi òn i wòje milczą,
Tak przeminie tësąc lat,
Tej zawitô wiôlgô zorza
I ògarnie całi swiat!

Swiãtobór w łiszczący zbroji
Trzimô berło, jegò skróń
Kòruną je òzdobionô,
Jegò zdrok zapôdô w tóń

Zadrëżi tej Pùckô Góra
I zawôrknie głëchi grzmòt,
Skrzëpiąc jãknie Złotô Bróma
I òdemknie tajnie grot.

Spiącé jegò są wòjarze,
Òdżin dzyrsczich òczu zgasł,
Òni żdżą na zbawczé słowò.
Że ju nadszedł dlô nich czas.

A nasz grif nad mòrsczim brzegã
Swój dobëtny krziknie biég
Òd Persantë jaż do Wisłë
I pò Niecë mãtny brzég.

Sziszôk głowã jich pòkriwô
A nad skarnią skrzidła snią,
Dłudżi miecz przë bòkù łiszcze,
Złoté jich òstrodżi lsnią.

Spiącé wòjskò sã przebùdzy
Z wiekòwégò swégò snu,
W pełnym sã wëleje szëkù
Z pòszëmã wòlnégò tchù.

Stojigniew je w spiącym gronie,
Ùcëch jegò spiewù czôr
Lutnia drzémie w jegò rãce,
Ale w òkù płonie żôr.

Swiãtobór na czele jedze,
Zapôdł w jegò sercu wrze,
Òn òdwiecznëch wrogów bùchã
W òstateczny walce ztrze.

W sercu jegò rosce chwała,
Cëchò jegò warga drgô,
Na wëniosłim jegò czole
Skra nôrodny spiéwë grô.

Kòruna na głowie łiszcze,
W jegò rãce miecza gróm
Strzód òkrzikù ògarinô
Swégò ksãstwa wieczny dóm.
Léón Heyke, Kaszëbsczé spiewë, Gduńsk 1999, s. 92–93.

*

Nawiązanié do pòématù „Dobrogòst i Miłosława”.

104

4

Rozmajité legeńdë pòwstałë ò spiącym wòjskù. Wedle jednëch wòjskò to je ùkrëté w górze Garecznica
kòle Bòrzestowa, drëdżi òpòwiôdają ò górze kòl Pùcka, a jesz jiny, że żôłnérze spią kòl Lãbòrga.
Jak tã historiã przedstawił pòéta? W jaczim môlu „schòwôł” spiącé wòjskò? Kògò zrobił królã,
jaczégò jinégò bòhatera przedstawił. Dôj bôczënk na miona, pòzwë tëch bòhaterów?
Môl
Miono bòhatera
Chto to je?
Z jaczich dwùch wërazów
pòwsta ta pòzwa?

5

Òbezdrzë film, jaczi pòwstôł na spòdlim dokazu Bernata Sëchtë „Spiącé wòjskò”. Stwòrzë plakat kinowi,
co zanãcy młodégò widza do òbezdrzeniô tegò filmù.

Ù slédnégò Kaszëbë na Pòmòrsce
Remùs przësągł wasce Józwòwi, że òstónie skrą òrmùzdową i bãdze szukôł smiałków,
co zechcą przeniesc królewiónkã przez rzékã do zómkù. Drogã, jaką miôł przebëc,
wëznaczac miałë grańce mòwë kaszëbsczi: „Pùdã na nã gwiôzdã przed nama, bòm przësygł
sobie, że duńdã do òstatnëch grańc kaszëbsczi mòwë”. I tak wanożącë Remùs z Trąbą doszlë
do Sarbska, do òstatnégò Kaszëbë na Pòmòrsce, pana Młotka. W pałacu pana na Sarbskù
przëbiwô téż òd jaczégòs czasu malôrz, chtëren sprawił, że w zómkù zaczãłë dzejac sã
dzywné rzeczë… Dzywno, że Remùsowi mòcno przëbôcziwôł… Czernika.

1

Zapòznôj sã z pòstãpnym dzélã pòwiescë Aleksandra Majkòwsczégò, a dowiész sã, co wëdarzëło sã
ù slédnégò Kaszëbë na Pòmòrsce.

Pón Sôrbsczi òdkôzôł mie, żebëm przëszedł. Przëjął mie w ti dwórnicë, gdzesmë wczora widzelë
negò malarza. Żimkò mù bëło gadac ze mną, ale pòmału przëwëkł. Pòkôzywôł òn mie wiele ksążk i òbrôzków z dzejów kaszëbsczégò kraju i tak pòwiôdôł:
– Przez całé żëcé mòje jô zbiérôł kòżdą pamiątkã, kòżdą ksążkã, kòżdi sprzãt do gromadë, żebë
wiedzôł swiat, żesmë bëlë, czej tu naju nie bãdze.
A jô rzekł na to:
– A jô jem ùdbë, że dlô dzëwòwaniô drëdżich nie nót zbierac tëch pamiątk, ale bë pòkazac je młodim i dzecóm, żebë tcëlë òjców i bëlë jim równy.
Pón Sôrbsczi wezdrzôł i pòcziwôł głową:
– Tak i jô mëslôł w twòjich latach. Ale òdtąd jô widzôł, jak wëmiérała mòwa nasza, chtërna za mòjich lat panowała w ti całi Pòmòrsce òd Kòszalëna jaż pò Żarnowiznã i Bëtowò. W mòjich òczach zapôdała nasza Kaszëbskô jak w pòwiôstce lëdowi zaklãti zómk, chtëren wëbawic chtëż weznie na sã? Bëłë
taczé chwile, żem sã chcôł dac na to, alem sã doznôł: Nie wôrto! (…) Jô cë pòwiém, czemù jô cebie
w grëpie z twòjim towarzëszã zabrôł z drodżi. Mòjim lëdzóm to ju nie je dzywno, bò są nôłożny, że
z drodżi zbiéróm kaszëbsczich lëdzy, bë mie pòwiôdelë ò stôrëch dzejach, jak lud je sobie òpòwiôdô,
105

ò dzywnëch gôdkach i bôjkach, i spiéwelë piesnie i frantówczi. W tim wiôldżim pãkù papiorów na
stole, chtëren widzysz, wszëtkò to je spisóné. Ale króm tegò, co sã prawie tëczi cebie, to të mie z ùrodą
przëbôczôsz wiadomé skarnie, leno nie wiém czëje? I mie tak je, jakbëm cebie ju rôz widzôł, ale nié
w tëch żôrotnëch ruchnach, le jakò pana. (…) Pòżdôj le! Mùszã ce pòkazac mòjémù dzeckù. Òno mie
pòwié, chto të taczi. (…)
Wieczorã nalôzł jem sã znôwù w ny dwórnicë z òknama na jezora i mòrze. (…) W òknach sedzała
panna w sëkni krôsë mòrsczi falë, w złocanëch włosach, cëdowny ùrodë, a tak subtelnô, że mòdré żëłë
przeswiécałë przez skórã na rãkach i skarniach. Piãknô niebiwałą piãknoscą sedzała tam ta òstatnô panna
z Młotków Sôrbsczich, ale dësza mòja mie pòwiedzała, że w ni chòrosc sedzy, chtërna ji przetnie żëcé
w młodëch latach. Stôri pón Sôrbsczi sedzôł kòl wiôldżégò kòmina, na chtërnym sã pôlił òdżin z krëszkòwëch szczépów, chòpającë wònią brzadową na całą dwórnicã. Bò nen wiekòwi pón i na młodô panna to
òstatné rózdżi jich rodu, a krew jich ju bëła wëstëdzonô. Nót jim bëło cepła, chòc panowało lato.
Dalek òd òkna, w cemnym nórce kù dwiérzóm, sedzôł cëchò malôrz w głãbòczim skórzanym krzasle.
Le jegò biôłé w òczach chwilama załisło, a w jegò zrénicach żôlëłë sã zeloné widë, chtërne szłë wstec
a wstec kù pannie sedzący pòd òknã. Mie kôzôł pón sadnąc kòl sebie. Stąd jô widzôł i pannã, i malarza,
i rząd òbrazów na scanie. (…)
– Slawino, córkò mòja! Zëmno cë?
– Nié, òjcze!
I znôwù cëszô sadła w ti wiôldżi dwórnicë, jak zapanëje cëszô na szeroczim pòlu przed bùrzą i grzëmòtã. (…)
Pòmału panna zdżãła głowã w tił za sebie na òparcé krzasła. Òczë ji zrobiłë sã dużé i dzëwé. Wargama rëchała chwilã bez zewù, tej rzekła, jakbë głos szedł z daleka, òd jinszi òsobë:
– Widzã!
– Cëż widzysz, córkò mòja?
– Przez wrzosë i pòla, i lasë, i bagna, i piôskã przëmòrsczim kù nóm na Sôrbskù wãdrëje
człowiek żôrotny, biédny a w ruchnach z warpù…
W dolënach lëdzczich psë jegò łają, òmónë manią, òstë gò kòlą…
W cemnicë jidze, le w nim sã żôlą Swarożëcowi òdżin i widë…
Òn szukô drodżi kù zapadłim zómkóm, ale chtëż dô mù miecz i wid?…
Slôdë Smãtk jidze, ten sóm, co w dzejach naszich òd kùńca smierc niósł i pòmstã…
Smãtk, co mie pòpchnął, Swiãtobòrzëcã, Krukòwã żonã, w Henrika łóżkò, i topór òstrził,
co zrąbił głowã mòjégò mãża i króla Ruji…
Smãtk, chtëren swiãtą Stanicã spôlił Duńczika rãką i gòrejącym Swiãtowitowim pòsągã
swiécył na biôłé ùrzmë swiãti Arkónë…
Smãtk, co do bratny pòdmówił wòjnë Swiãtopôłkòwëch na Gduńskù bracy,
Smãtk, co truł rãką włosczégò wãdra Wartisławiczów…,
co mazôł pamiãc ricersczich rodów…, co zdësził kòscół w Rewkòła nogach…,
co zniszcził dëszã kaszëbsczi szlachtë…, co gasy ògnia nôrodowégò òstatné widë…
Smãtk slôdë jidze, jaż zaszlë tu…
I szerokò òdemkłima òczama zdrzało dzéwczã na mie:
– Twòjégò gniôzda wësoczé prodżi witają cebie, a twòjich przodków dësze ce widzą…
Wstała i wëcygnãła rãce. A mie włosë zjeżëłë sã na głowie – pierszi rôz w mòjim żëcu – bò z nëch
wiôldżich òbrazów na scanie jãlë wëstãpòwac w stôrodôwnëch strojach damë i ricerze i chòdzëc cëchim
kòrowòdã pò wiôldżi dwórnicë. Rozeznac bëło jich twarze w cemny kòmùdze, a jô ledwiem zatrzimôł
wiôldżi krzik, czedëm w jedny z dam ricersczich pòznôł ùrodã stôri Julczi z Garecznicë. Stojała òna
tam w stôrodôwny sëkni z jedwabiu i złota, ale wnet zgasła jak zëmnica, chtërna sã rozpłiwô w pierszi
pòrénk, a ji sztôłt i lica szklëłë dali ze złoconëch łożów na scanie. Panna Slawina, jakbë mòje mëslë
zgôdiwała, rzekła:
106

– Sydonia z rodu Bòrków, rodzonô z matczi Młotkówny! Niedowinnie òbsądzonô ò sprowadzenié
czarama mòru na ród Grifòwi, panëjący na Pòmòrzu i w òsemdzesątim rokù żëcô mieczã scãtô…
Nie béłbëm mógł pòwiedzec, czë mie sã snije, czë to jawa. Cëszô panowała w dwórnicë, a strzód ti
cëszë próżné luczi w łożach pòrtrétów na scanie ùderzałë òczë jak òtwarté dwiérze do drëdżégò swiata.
Le w jednëch łożach króm tëch, gdze szklëlë bladé skarnie Sydonii z rodu Bòrków, mòcnyma krôsama
bił w cemnosc dwórnicë òbrôz ricerza. Pón Sôrbsczi z niegò nie spùszczôł òczu, a w cëszë rozlégł sã
jegò głos pitający:
– Slawino, córkò mòja! Czemùż nie wëstãpùje ricérz Witosław, w służbie króla pòlsczégò Stefana
Batorégò, zabiti òb czas bùntu mieszczón w Ridze?
Panna Slawina òbrócëła pòmału na mie swòje szerokò òdemkłé òczë, wëcygnãła rãkã kù mie i rzekła:
– Bò òn tu!

Przeze mie przeszłë w ti chwilë skrë, òd chtërnëch roje w òczach załisnãło, jakbë krótkò mie klasnął
piorën z nieba. A czej jem przëszedł do sebie, tej jô pòznôł w pòrtréce Witosława ricerza, przed chtërnym jô wczora stojôł ze szołmã na głowie, maklającë procëm wòli za mieczã przë lewim bòkù.
Òdezwôł sã pò chwilë ùroczësto pón Sôrbsczi:
– Nie dzëwùj sã, brace! Dëch lëdzczi niesmiertelny wiãcy niże rôz jeden za wòlą Bòską mòże zéńc na
zemiã i fòrmòwac sobie ùrodã całą, chtërna jemù służi. Sóm Pón Bóg le wié, czemù të terô w ti żôrotny
pòstacji pò zemi chadzac mùszisz, a co nôgòrszé: służëc przegróny sprawie!
– Nie służi przegróny sprawie! – krziknãła panna Slawina. – Nie służi przegróny!
(…)
I mrówczi pò mie przeszłë òd stopë do głowë, czej jem widzôł, jak wëskòcził na przódk malôrz,
chtëren pò tã chwilã sedzôł cëchò w nórce z òczama szklącyma widã próchna.
Smãtk! – krziknãła panna Slawina i cãżkò ùpadła na krzasło. Gwôłtowné krãpë jãłë trzãsc ji subtelnym całã. Zerwôł sã stôri pón Sôrbsczi dzeckù swòjémù do pòmòcë i zaczął wòłac na służbã. W ti
chwilë wszëtczé swiéce sã same òd sebie zapôlëłë i przerazlëwi wid zalôł tã cëchą dwórnicã, w chtërny
jesz przed chwilą w cëszë zaswiatowi chòdzëłë dëchë. Ale mie drogã zastąpił malôrz. Nigdë òn mie sã
jesz nie wëdôwôł taczi pòdobny Czernikòwi jak w ti chwilë.
– Zdrzë! – krziknął do mie i zerwôł dużé płótno z òbrazu zasłoniãtégò, nad chtërnym jô gò widzôł
w dniach zeszłëch malëjącégò.
Nigdëm jesz taczégò ùrzasu nie doznôł. Mój syn z dzecynnëch lat, kłopòtë mòji dëszë, zwëcãstwa i zwątpieniô: tu òne sã stałë zjawą. Nié jak na òbrôz, ale jak przez dużé òkno, na jaczé cëzy swiat jô widzôł:
Bieżała rzéka zelonomòdri krôsë. Pò procëmnym brzegù szedł w górã biôłi zómk. Scanë jegò sã szklëłë
kamieniã biôłim jak sniég. Dak sã wspiérôł na słupach wësoczich, toczonëch w złoté pòdstôwczi i złoté
głowice. Bróma ze zelonomòdrégò przezérnégò jak wòda kamienia dużim łãkã na sztôłt łóż òbjimała
107

wierzeje złoté. Do brómë prowadzëłë stopienie szeroczé i pańsczé, krôsnyma diwanama wësceloné. Przed
brómą jak wartarze mòcny, cëchi a wdałi, stojałë dużé drzewa òbleczoné jiglëną zelonoczôrną, jaczich
jô w żëcu nigdë nie widzôł. Przed drzewama piôsk scelił drogã do rzéczi, a w rzéce jem ùzdrzôł głową
w dół drëdżi zómk i drëdżé drzewa jak w zwiercadle.
Na brzegù ze złotą kòruną we włosach stojała królewiónka. Smùtno zdrzała kù biôłim mùróm
zómkù, bò drogã ji òdgrôdzała wòda, a w wòdze Trud i Strach straszlëwégò wezdrzeniô. Na procëmnym brzegù w bestrëch ruchnach sedzała białka z nogama pòd sebie jak krôwc. Na głowie miała
mùckã ze sto zwóneczkama. Smiałë sã ji òczë i gãba. Skarëpë cëskającô na wòdã krzikała: Niewôrto!
Niewôrto!
Ale sebiem nie widzôł jakò môłégò knôpa, le z bòkù turzëło wòjskò dłudżim rzãdã na wësoczich
kòniach kù pòmòcë królewiónce. Przez chwilã mie gdzes zabiélëła twôrz Julczi z Garecznicë i terô jô sã
dobrôł: Tec to no wòjskò, chtërnom widzôł w Mirochòwsczim Lese! Ale nie bëłë to ju cénie, ale krôsny
ricerze i cãżczé kònie jak grzëmòt walącé kù ònym ùkôzkóm w rzéce. A chtëż to jachôł na przodze?
W jedny rãce trzimôł pòchòdniã gòrejącą, a w drëdżi miecz łiszczący jak rózga piorëna. W stalanym
pancerzu jachôł z szołmã na głowie, a z ùrodë zdrzôł jak Witosłôw, ricerską smiercą zmarłi w daleczim
kraju. Ale nié, to béł jem jô, jô sóm. Wërazno czuł jem w òczach wid mòji pòchòdni i bùchający z ni
òdżin. A miecz cãżczi wzéwôł mòc trzimający gò mòji rãczi. Bùszny z ti mòcë, chtërna we mie tkwiła
i za mną szła z grzëmòtã tësąca kòni i zbrojnëch ricerzi, walił jem jak bùrzô kù rzéce. Priskałë przede
mną na wszëtczé stronë ùkôzczi ze rzéczi, le na brzegù òstała białka „Niewôrto” i cëskała skarëpë, krzikającô: Niewôrto! Niewôrto! A z kòżdi skarëpë wëszorził z òstrima pazurama i chcëwim krëwi pëskã
szãtopiérz, jaż w mòmeńce jich sã zesëpało tësące na mie i na mòje wòjskò. Òbrzëdlëwé gadë przëpiłë
sã do ricersczich karków i do kóńsczich grziw, a gdze sadłë, tam ricérz i kóń blôdł i sã zamiéniôł na
bladą cénią. W mòjim rãkù pòchòdniô zgasła, a czej jem ùczuł, że nie cãżi mie w rãkù miecz, wezdrzôł
jem na mòjã zbrojną prawicã. Tam ju nie bëło miecza, ale trzimôł jem w nich letczi bat, a jô sóm béł
jem môłim pasturkã, chtëren bòso zdrzôł w górã w ùrodã pëszny królewiónczi i mówił:
– Królewiónkò! Twój słëga je za môłi i za biédny na taką robòtã!
Ten szor zjawë i prôwdë na òtmianë, ùrzas, żôl, teskniączka, bòlenié i zwątpienié dëszë tak mną
strzãsłë, żem ùczuł w głowie szum jak òd mòrsczich dun. Wiôlgô òbòjãtnosc i słabòta scãłë mie nodżi
i czuł jem, jak mie żëcé òpùszczô. Ale jesz przez straszny szum w mòji głowie ùczuł jem jak z baro daleka rąganié nieprzëjôcela:
– Ha! Wëbawic chcôłbës zapadłi zómk, òdwrócëc kòła Smãtkòwégò wòzu! A tu na progù twòji prôcë
pôdôsz bez dëcha! Cëż cë nawetk miecz i wid, czej të ni môsz…
Òbùdzył jem sã na łóżkù, a znóny mie dwórnik lôł mie gòrzôłkã do gardła. (…)
Derda, chtëren òb ten czas z Trąbą mùszôł jaką zgòdã zrobic, rzekł:
– Gòrzëła jesta sã gwësno na mie! Ale czë jô ni miôł prôwdë, że tu piekło? Tam z pałacu wësłelë
do Lãbòrka i do Łebë pò jednym wòzu w sztërë kònie pò doktorów, bò biédnô panna Slawina leżi jak
bez dëcha. Stôri pón Sôrbsczi przë ni pilëje i sã strachô. Wszëtczémù winien ten pieczelnik malôrz,
chtëren òbiécôł stôrémù òdemknąc òkno do tegò swiata, co sã òtmikô za progã smiercë. Tak to zaczãłë
dëchë wanożëc pò dwórnicach. Ale jô czuł òd lëdzy, że tu sóm Złi kòżdi rôz kanie na zómkach szlachtë
kaszëbsczi, czej jaczi stôri ród wëmrzéc mô. Rôz bòdôj przińdze jakò malôrz, rôz jakò doktor, rôz
jakò czôrnokrziżnik, chtëren przëchòdné czasë wróżi. Malôrz terô gdzes przepôdł jak Żid pò cemnëch
nocach i nigdze gò ni ma.
– Jô tu dłëżi swiãtégò Michała nie wëbãdã! – zawòłôł dwórnik.
– Jô tu ani pôcerza dłëżi nie òstónã! – krziknął Trąba. – Jak nie pùdzesz ze mną, Remùs, to jidã sóm,
gdze mie òczë pòniosą.
– Jô jidã z tobą! – rzekł jem do Trąbë.
– Jidzta z Bògã! – rzekł Derda. – Jô òstónã, bò chcã tu jesz grzebac w stôrëch szwôtołach, co tam
pisóné ò naszich dzejach. Jak stôri i jegò piãknô córka pùdą na drëdżi swiat, tej tu wszëtkò Niemieckô
zaleje, a Niemcë swòjim zwëczajã zniszczą tu kòżdą pamiątkã.
108

Nad nama szklił sã sztôłt Wiôldżégò Wòza łiszczącyma gwiôzdama na niebie, a przed nama niskò
mrugała Zwierzowô Gwiôzda, czej òpùscył naju dwórnik, òdprowadzywszë dalek za fòlwark. (…)
A jô òdrzekł:
– Pùdã na nã gwiôzdã przed nama, bòm przësygł sobie, że duńdã do òstatnëch grańc kaszëbsczi mòwë.
– W jimiã Òjca i Sëna… – krziknął Trąba. – Małowiele, a bëlëbë naju pieczelny służkòwie na sąd
brelë, mało, że ce nie ùsmiercył nen malôrz z piekła, a jesz cebie skóra swãdzy? Ni môsz të litoscë nad
swòją dëszą i nad mòją?
Ale jô nick nie òdrzekłszë, pchôł swòjã karã nôprzód w czerënkù, gdzem wieczorã z wësoczégò òkna
pałacowi dwórnicë widzôł ògniowé rzoze zasëpiającégò słuńca. Òbezdrzôł jem sã za sebie. Jak cemnô
òpòka pòd niebò sztopercził zómk Młotków Sôrbsczich. W òknach jegò żôlëłë sã widë. Tam òstatnëch
Sôrbsczich panów dëchë przodków nawiedzëłë, ale jednym taczim dëchã béł jô sóm, jô biédny Remùs,
chtëren terô pchôł w piôskù swòjã karã w swiat kù òstatnym Kaszëbóm. Ale w głowie mie sã bùrzëło,
czej jem so spòmniôł ten straszny wieczór. (…)
Aleksander Majkòwsczi, Żëcé i przigòdë Remùsa, Oficyna Czec, s. 333–344.

2

Ùpòrządkùj wëdarzenia.
Òddzãkòwanié i dalszô réza Remùsa z Trąbą.
Drëdżé zéńdzenié w dwórnicë.
Wizjonersczi òbrôz malôrza.
Pierszé zéńdzenié w dwórnicë.
Òmglenié Remùsa.
Wizja Slawinë.
Miłota do stôrëch zachów.
Òmglenié Slawinë.

Rozpòznanié Sydonie w Julce z Garecznicë
a Witosława w Remùsu.

@ 3
4

5

Òbrazë, jaczé widzy Slawina, òdnôszają sã do naji historie. Jaczé wôżné nôzwëska òna przëwòłiwô
i z jaczima wëdarzeniama sã òne parłãczą. Przëbôczë so, abò nalezë wiadła w internece.
Dopiszë znanczi abò dzejania do bòhaterów tegò wëjimkù.
Pón Młotk

Slawina

Malôrz

szpòrtowny

słabégò zdrowiô

przëbôcziwôł Czernika

To, co sã stało w Sôrbskù, dało Remùsowi nową mòc do robòtë, jaką so wëznacził. Dali bãdze wanożił
pò Kaszëbach, jaż dińdze do slédnëch grańc kaszëbsczi mòwë. Jak dalek dzys zaszedłbë Remùs?
Zaznaczë na kôrce Pòmòrzô môle, w jaczich ùczą sã dzecë i młodzëzna kaszëbsczégò jãzëka.

109

6

W co czedës wierzëlë Kaszëbi? Nagrôjta pòdkast ze starszą òsobą (starka, stark, sąsôd, krewny),
co òpòwié wama ò gùsłach, wróżbach.

Trzepòtnica Gréta
1

Òdsłëchôjta nagróné pòdkastë. Wëmieńta sã swòjima ùwôgama.

2

Czë wiész, co to je róża? Czë w twòjim pòdkasce pòjôwiałë sã taczé słowa jak: òchwat, zmòklëzna?
Róża – pòwstôwô z przelãkniãcô, òsoblëwie w sąsedztwie ògnia i jak chtos mô na cele
renë. Żebë ùchronic sã òd różë nót je pò ùrzasniãcym trzë razë splënąc na zemiã.
Na spòdlim: Bernat Sëchta, Słownik gwar kaszubskich, t. IV, Wrocław–Warszawa–Kraków 1968, s. 360.

3

Ò czarzbónach i czarzbónkach mòże przeczëtac w pòwiesce Stanisłôwa Janczi „Mòrzkùlowie”.

Nôwôżniészi kòl Mòrzkùlów béł Czarzińc. Òn wiedno chòdzył òblokłi czësto jinaczi, miôł dłudżi
mańtel z lësëch skórów, na głowie czôpk z piórama, a na nogach wiôldżé skòrznie. Òn mieszkôł w nôlepszi chëczë, a krótkò niegò w bùdze żëła jegò pòmòcnica Czarzbónka (…). Czarzińc miôł kòl se wiôldżé zdrzadło. Czej chtos gò prosył, żebë òn robił czarë-marë na jegò lëchégò sąsada, tej òn gò w tim
zdrzadle widzôł, a nożikã kòlnął gò w òkò, tej nen sąsôd stracył zdrok. W sklepie, w beczkach, òn trzimôł jiné swòje czarzëdła. Jak òn rôz je ùżił, jak nóż, swiéca czë krzem, to òn mùszôł to spôlëc. (…)
110

Òn mógł téż blôsknąc na môłé dzeckò, a òno pò tim zarô zachòrzało. Lëdze pòwiôdelë, że Czarzińcowi wiedno jaż slépska lôtają, taką òn miôł dzywną mòc w òczach. (…)
Czarzbónka przepòwiôdała. Zdrzała lëdzóm w òczë i na rãce, a mògła pòwiedzec czedë chtos zachòrzeje abò ùmrze. Czej ùzdrzała na kògòs nokcach plachcëczi, tej jaż krącëła głową, bò òne gôdałë
ò chùtczi smiercë. Jak chtos pòwiôdôł, że widzôł slépnicã abò toczka, to òna rzekła, że to dô trupa,
tak samò nen mógł sã spòdzewac smiercë, co wiele zéwôł. Czej òna widzała na jãzëkù priszcz, tej òna
przestrzégała, że na niegò jidą klapë. (…)
Stanisłôw Janke, Mòrzkùlowie, Warszawa 2021, s. 12–13.

4

Przeczëtôj ùwôżno historiã jedny plestë, co téż sã zajima przepòwiôdanim.

Przed latama lëdze bëlë òmòtóny ùrokama, klątwama, czarama ë czarownicama, chtërne te czarë
zadôwałë lëdzóm ë chòwie. Zażegnywóné bëłë òchwatë, róże zmòklëzna ù kòni ë wiele jinëch przëpôdków. W kòżdi wsë takô baba abò strëch òd żegnaniégò sã nalezlë, a dzys jesz sã jich spòtikô, ale
je corôz mni tëch, co w te rzeczë wierzą. Terô w swiece są módny wróżbicë, chtërny manią lëdzy ù se
doma, w ekstra jizbach do tëch sprôw przërëchtowónëch, a téż w gazétach.
W mòji wsë bëła takô nawiedzonô ë wszechwiedzącô trzepòtnica Gréta. Ù ni w chëczach, a téż na
pòlu béł jeden wiôldżi szërmëcel. Ji chòdzëło blós ò to, żebë wëmanic òd białków taskã kawë, bò doma
ji pewno ni mia. Do robòtë sã nie bra, a łazëła pò wsë ë ògłëpia lëdzy, wszãdze sała plotczi, cëganiła na
kòżdim krokù. Lëdze jã znelë, òbchôdelë jã, zmikelë przed nią jak przed złim dëchã, zamikelë dwiérze,
chòc pòtrafia wlezc do chëczi jak cëgónka tak niespòdzónie. Òna wiedno nalazła cos, co bë mògło zainteresowac tã òsobã, do jaczi wdepnã abò spòtka w drodze, jak szła do kòscoła czë na rënk. Nôchãtni
klaprowała z białkama, chtërnëch chłopi zazérelë za głãbòk do czeliszka. Co òna jima nie naòpòwiôda
ò jich strëchach, a przez to sała niezgòdã ë pòwiksza nieszczescé w tëch familiach.
Jednégò dnia dało mie sã wezdrzec w òczenkò na drogã ë co jô widzã? Chtos ùdżãti sënie prosto
do naszi chëczi. Dwiérze w dómie sã òtmikają ë…
– Jak sã môsz Klaro? Jô móm dlô ce baro wôżną nowinã, cos nadzwëczôj – zaczãła Gréta trzepac ë sã
ùmizgiwac do mòji mëmë, a przë tim robiła baro tajemną gãbã.
– Jô nie chcã czëc twòjich nowinków! Chcemë lepi gadac ò pògòdze abò ò tim, co kòsztëją na rënkù
kùrzé jaja ë masło – chca jã w ten spòsób ùdostac z ti ji nowinë mòja mëma.
– Ale, Klaro, to je apartnô nowina, òna tikô sã twòjégò chłopa, a cebie jesz barżi. Sadnij ë pòsłëchôj
mòjich słów, ale nôprzód zrób kawã – nalégała Gréta ë tak dzëkò òbzéra sã pò jizbie, jakbë czegòs szuka.
– Jô ju znajã te twòje apartné nowinë. Biôj gdze jindze lëdzóm dëmic ë zawracac jima głowë. Jô ni
móm nerwów na twòje plestanié – na ten ôrt mëma próbòwa pòzbëc sã wiesczi klapòtnicë, ale to jã
wcale nie ùrazëło.
W kùńcu widza, że nie dô radë pòzbëc sã Grétë, cziwnã na mie ë rzekła:
– Biôj le dac trusóm wrëka, a ti òcelony jałowicë lopk sana, a tej nabëkôj drewków do blata.
– Ju jidã, mëma, ale jô móm pisaniô z rechùnków ë naùczeniô sã problemów z katéchizmù, bò witro
je nôùka w kòscele.
– Nôprzód zrób, co cë kôżã, a ùczëc mòżesz sã w kùchni – rozsądzëła mëma.
Tak téż sã stało. Jak jô przëdzeloną robòtã zrobił, tej wzął sã do ùczbë. Ale to nie bëła takô prostô
sprawa. Z jizbë dochôda jarchòlenié Grétë, a òd czasu do czasu wzdichanié mòji mëmë. Nôprzód jô
ùszë zatikôł pôlcama, ale czekawòsc wzã górã ë zaczął jem nadstawiac ùszëska w stronã jizbë, a z ni
dochôdało piszczenié naszégò gòsca ë głosno pòwtôrzóné słowa mëmë.
– Co të, Gréto, gôdôsz? To ni mòże bëc prôwda. Të so zmiszlôsz.
– A jô cë gôdóm, że tak je. To je rzetelnô prôwda. Jô wiém, że të so ni mòżesz z tim tak òd razu
pògòdzëc. Ale wez sã w nacht! – òstrzéga Gréta swòjim jadowitim głosã.
Terô rozmòwë w jizbie jakbë przëcëchłë, a tej bëło blós jaczész tajemné szeptë, walenié piscą w stół,
a pòtemù jakbë pòpłakiwanié mëmë.
Jô sã òdsënął òd dwiérzi ë sôdł do mòji robòtë, ale ni mógł z môla rëszëc. Ten płacz mëmë mie mòcno
zdenerwòwôł. Jak jô wparzã do jizbë ë chwôcã tã przesnitą babã za czitle, tej òna naléze sã wnet bùten – rzekł
jem sóm do se prawie głosno. Abò weznã kórzczew wòdë ë chlustnã na tã złoczińcã – pòmëslôł jem.
111

Znôw w jizbie stało sã głosno. Gréta cos wrzeszcza, czegò jô nie rozmiôł ë walëła rôz za razã piscą
w stół. Jô sã znôw pòrwôł na równé nodżi ë béłbëm wparził do jizbë, ale dwiérze sã rozchlastłë, jaż
zôwiasë zaskrzëpia. Do kùchni wleca rozjuszonô Gréta z jaczims dzywnym piskã ë z pòdniosłima rãkama, a mëma za nią ë rzekła cwiardo:
– Zdżiń, plesto, bò cë slépiã wëparzã!
Bòlesłôw Bòrk, Plesta, w: Lesôcczé pòwiôstczi ë jiné dokôzë, Wejrowò 2002, s. 76–78.

5

Jak lëdze gôdelë na Grétã. Nalezë w teksce wszëtczé òkreslenia i zapiszë je w zesziwkù.

6

Ò czim mògłë gadac te dwie białczi? Zapiszë przebiég rozmòwë. Pamiãtôj, jaczi kùńc mia ta kôrbiónka.

7

Mëslisz të, że Gréta bëła taką wszechwiedzącą babą, co to pòtrafi zażegnac rozmajité chòroscë?
Jak ò ni wëpòwiôdô sã òpòwiôdôcz?

Kaszëbsczi Drzëmałowie
@ 1

Pòszukôj wiadłów na temat Michała Drzëmałë. Zapiszë do zesziwkù nôwôżniészé nowiznë na jegò temat.
Michôł Drzëmała
– ..........................................................................
........................................................................................
........................................................................................
........................................................................................
........................................................................................

Bëło to za czasów, czedë Kaszëbi mùszelë niemiecczémù césarzowi słëchac. Òn sã baro gòrził na
naszich pratatków, bò ti miast pò niemieckù sã ùczëc, pò kaszëbskù wcyg gôdelë, swòjã zemiã òbrôbielë, a na niemiecczich szandarów krzëwò wzérelë.
Zwòłôł césôrz w swòji stolëcë, Berlënie, radã, chtërna wëmëslëła, że nót je sëłą Kaszëbów na Niemców
przerobic, bë lżi bëło nima rządzëc. Ùchwôlëlë téż taczé prawò, bë kaszëbsczi gbùr ni mógł so chëczë na
swòji zemi wëbùdowac.
W Skòrzewie żił gbùr, chtërny zwôł sã Francëszk Peplińsczi. Chcôł òn so na gwôsny rolë bùdink
dlô se a swòji familie pòstawic. Jednakò Niemcë mù nó to nie pòzwôlelë, gôdając, że taczé prawò sóm
césôrz ùstanowił. A co césôrz so ùdbô, je swiãté!
Francyszk béł chłop mądri a chitri, długò nie mëszlącë kùpił òd cërkówców, chtërny prawie przez
wies przejéżdżelë, wóz na kòłach. Pòstawił gò na swòji zemi ë w nim zamieszkôł.
Czej sã leno ò tim szandarowie dowiedzelë, tej zarôzka do niegò przëszlë:
– Nó, Peplińsczi, wë doch ni môce pòzwòleństwa na chëcz!
– Ale to nie je niżódnô chëcz! Leno wóz. Czë césôrz zakôzôł w wòzu mieszkac?
Z pòczątkù szandarowie czësto zgłëpielë. Nie wiedzelë, co je lóz. W kùńcu wëcygnãlë jaczés papiórë,
a rzeklë:
112

Frãcëszk Peplińsczi ùrodzył sã
– Tuwò w tëch cedlach, je taczé prawò
w 1878 r. Prësczé władze zakôzałë
napisóné: jeżlë wóz stoji bez rëchù dłëżi jak
mù pòstawic na swòji zemi
òsmë dniów, tej to je dodóm! Më przińdzemë
bùdink. W 1905 r. zamieszkôł òn
za nen wëznaczony czas, a sprawdzymë czë
w cërkòwim wòzu, chtërny przez
nen wóz mdze stojôł na tim samim placu.
3 lata, co òsmë dniów przecygôł
Jeżlë jo, to wë, Peplińsczi, sztrôfã zapłacyce
w jinszi môl swòji zemi. Peplińsczi
abò do sôdzë pùdzece!
ùmarł w 1958 r.
Francëszk pòmëslôł leno „Wa głupi mackòwie”, a co òsmë dniów wóz w jinszi nórt
swòji zemi przecygôł. Za to szandarowie nick jemù ni mòglë zrobic, bò wóz béł wòzã a nié dodomã.
Tak samò jak mądri Kaszëba, Francëszk Peplińsczi, zrobił w Wiôlgòpòlsce Michôł Drzëmała,
ò chtërnym wa na gwës wszëtcë czëlë.
Cëzé znajeta, ò swòjim nie wiéta!
Róman Drzéżdżón, Òpòwiésc ò Frãcëszkù Peplińsczim, w: „Pomerania” 2007, nr 4 („Najô ùczba”, s. I).

2

Rozrzeszë rebùs a dowiész sã, jak nazéwała sã pòlitika prësczégò zôbòrcë sczerowónô w Pòlôchów,
w tim téż Kaszëbów.

S=G

3

4

ce sło

+ n bl

+ cjô

Na czim pòlégôł ten proces? Zaznaczë pasowné zdania.
W kòscele msze òdprôwióné bëłë pò niemieckù.

P

Ł

Kaszëbi dostôwelë wiôldżi zapòmòdżi òd władzów prësczich.

P

Ł

Wëkùpiwelë zemie òd Kaszëbów i przedôwelë Niemcóm.

P

Ł

Kaszëbi òddôwelë swòje domôctwa za darmôka.

P

Ł

W szkòłach i ùrzãdach òbòwiązywôł kaszëbsczi jãzëk.

P

Ł

W szkòłach i ùrzãdach òbòwiązywôł niemiecczi jãzëk.

P

Ł

Bëłë òrganizowóné ùczbë niemiecczégò jãzëka dlô Kaszëbów, na chtërne òni
z chãcą chòdzëlë.

P

Ł

Kaszëbi mòglë wëjeżdżac na rézë do Niemców.

P

Ł

Pòlitika ta zwa sã Kùlturkampf.

P

Ł

W Niemcach żdała na Kaszëbów bëlnô robòta i nowòczasné bùdinczi.

P

Ł

Niemcë przecygelë na nasze zemie.

P

Ł

Zaznaczë na òsë czasu nôwôżniészé datë z żëcégò Drzëmałë (na górze) i Peplińsczégò (na dole).
Co dô sã zaùważëc?

@ 5 W Serakòjcach na to mòdło biôtkòwôł sã z władzama prësczima Aùgùstin Pawelczik. Nalezë wiadła

na jegò temat i nanies na òs czasu téż datë sparłãczoné z tim Kaszëbą. A mòże w twòjim òkòlim téż
bëłë taczé pòdobné przëtrôfczi? Pòszëkôj wiadłów abò zapëtôj szkólnégò historii.

6

Napiszë pismiono do prësczich władz ò wëdanié zezwòleniô na bùdowã chëczë.
113

Chcemë le jachac dodóm

Ze zbiérków Marka Sey

dë

Ze zbiérków Marka Seydë

Ze zbiérków

1

Marka Seydë

Òbezdrzë pòczątk filmù (do 15 min.) „Miasto z morza” ò bùdowanim pòrtu w Gdini. Kògò jeden
z bòhaterów nazéwô bòsym Antkã i co òn przez to rozmieje.

Krótkò pò wòjnie, chtërna rozegna lëdzy pò swiece, tak że sã pòtemù mùszelë szëkac, stôri Józwa
Chrëpa wëbrôł sã ze sënã Janã do Gdini, żebë zazdrzec do swòjégò szwagra, szewca Knipka. Czej wëszlë
w Gdini przed banowi bùdink, dze sã ju dosc tëli lëdzy krącëło, Chrëpa zapitôł sã jednégò chłopa, dze
bë tu mieszkôł szewc Knipka. Ten le òdmrëknął, że nie wié.
– To gwësno nie je tutészi, chcemë le, Jankù, jic dali.
Szlë, szlë, jaż spòtkelë jidącą pòmalinkù starszą białkã.
– Jankù, ti le sã chcemë spëtac. Ta gwësno mdze wiedza – rzekł Chrëpa ë pòdeszedł do ni.
– Słëchôjce le, dzeż tu mieszkô szewc Knipka – zapitôł.
– Jo, jô nie wiém – bëła òdpòwiédz.
– Trudno, mùszimë, Jankù, jic dali. Chtos tu jednak mdze wiedzôł, dze mieszkô szewc Knipka – rzekł
stôri Chrëpa.
Sztëk dali spòtkelë milicjanta, chtërnégò Chrëpa grzecznie zapitôł ò mieszkanié szewca Knipczi.
Milicjant, chòc béł niewësoczi, wezdrzôł na nich z górë ë rzekł:
– To nie je w mòjim rewirze.
114

Chrëpa mùcã pòcësnął ë szlë dali. Łazëlë ë łazëlë, tegò ë negò sã pitelë, ale nicht jima ni mógł pòwiedzec, dze bë mieszkôł Chrëpë szwadżer. Na òstatkù spòtkelë pòcztowégò, co z wiôlgą torbą chòdzył
òd dwiérzi do dwiérzi.
– Hewòle Jankù, pòcztowi, ten na pewno mdze wiedzôł.
Pòcztowi sã chwilkã namiszlôł, a tej rzekł:
– A jakùż je adresa?
Chrëpa ju rozgòrzony zaczął szkalowac:
– Jô sã pitajã dze mieszkô mój szwadżer, szewc Knipka, a ten mie sã pitô ò adresã. Cëż ù klina mie
òbchòdzy adresa. Të gwës ni môsz dobrze w bani?
Na to pòcztowi nic nie rzekł le czôpkã pòcësnął ë òdeszedł.
– Jankù – rzekł Chrëpa, – tu w ti Gdini mést są sami głupélcowie, chtërny nic nie wiedzą. Jakbë tak
chto przëjachôł do nas, do Jurkòwa ë sã zapitôł dze mieszkô szewc Drëwa, to bë mù kòżdé dzeckò drogã
pòkôzało. Chcema le jachac dodóm.
Aùgùstin Dominik, Chrëpa szukô swòjégò szwagra, w: Domienikòwé pòwiôstczi, Gdiniô 2015, s. 172–174.

2

Jaczi jiwer mielë chłopi, co przëjachelë do Gdini? Czegò nie rozmielë? Co të bë jim rzekł, jakbë to cebie
spitelë ò szewca Knipkã?

3

W czim je widzec kòmizm tegò zdarzeniô?

@ 4
5

W pierszi pòłowie 20. lat Gdiniô bëła jesz wsą, wiôlgą ale wsą. Dzys Gdiniô je wiôldżim miastã.
Nalezë wiadło, òd czedë Gdiniô mô prawa miesczé?
Zrobi zestôwk porównëjącë miasto pòczątkù XX wiekù z tim XXI-wiecznym. Wskażë zjinaczenia.
A mòże nalézesz pòdobiznë?
Gdiniô z pòczątkù XX wiekù

Gdiniô z XXI wiekù

Gdze na latné ferie?
1

Jakbë wa miała mòżnotã, gdze wa bë sã wëbra w rézã, jaczé môle chca bë òbaczëc, jaczé kraje
òdwiedzëc, jaką kùlturã pòznac? Wpiszta swòje bédënczi do zestôwkù, pòdzelta je wedle wskôzë
(cél wanodżi) i dopiszta do nich dzejanié, np. szlapac sã w basenie.
òdpòczink

2

zwiédzanié

òdkriwanié

pòznôwanié

Przeczëtôj ùwôżno tekst ò wanożniczce Kindze Chòszcz i wëpiszë znanczi ji charakteru, na chtërne
autor dôwô bôczënk.

„Cãżkò je nalezc w dzysészich czasach stopòwiczów, òsoblëwie dobrëch”. Jeżlë gôdô cë to chtos, chto
prawie pòdwiózł ce czôłnã 2000 km z Chicagò nad Meksykańską Hôwingã, to znaczi, że nie rzucô słowów na wiater. Nié za wiele lëdzy doznało taczégò ùwôżaniô. A Kinga jo. Na pòczestnotã i pòdzëwianié
zasłużëła so jednak nié le tim, że pòtrafiła tóno i ùdało rézowac. Òna sã nie bòjała. Ale nié tak zwëczajno, że nie czëła strachù. Kinga nie bòjała sã rojic i nie bòjała sã dozwôlac swòjim rojitwóm, bë sã
zjiscëłë. Mało chto je taczi dzyrsczi.
115

Czej Kinga mia le roczk, rodzëce wzãlë jã w òbjôzd pò Pòlsce „na
stopa”. Tak tej miłotã do rézowaniô prawie dosłowno wësusa z mlékã
matczi. Czedë dorosła, ni mògła ùsedzec w rodzynnym Gduńskù.
Wzãła sã za pòznôwanié kraju i Eùropë. Jezdzëła, ale wcyg bëło ji
mało. Rojiła ò czims wiãcy. Ùlëdónym spòsobã rézowaniô Kindżi,
szkólny anielsczégò i weganczi, stało sã kòło.
Prowadzył jã kawel. W 1998 rokù pòznała „Chopina”, Radosława
Sudã [Siudę]. Òn, wegetarianin i elektrik, szëkòwôł sã prawie do
rozpòczãcô swòji samòtny rézë piechti. Jima òbùma nick z włôsnëch
planów nie wëszło. Rëszëlë tej razã. W swiat. Stopã. Ni mielë ju planu,
Kinga Chòszcz
leno chãc rézowaniô i zuchternosc do realizowaniô rojitwów. „Jim
1973–2006
mni planów, tim barżi interesëjąco”.
Za òbszcządzoné dëtczi kùpilë bilietë do Nowégò Jorkù. Na latawiszczu Kennedégò wëlądowelë 7 rujana 1998 rokù. Do Pòlsczi Kinga
wrócëła 5 séwnika 2003 rokù. Cãżkò bëłobë wëmienic wszësczé zortë przewòzënkù, jaczima przez tëch
piãc lat sã przemieszcziwelë: òsobòwé aùtołë, stolemné wôrtné aùtołë, czôłna, bôtë, banë, kòła, fligrë
(nié le lécënczi planowé, jak ze Santiagò de Chile do Aùckland w Nowi Zélandie, ale téż łapóné „na stopa”, a nawetka samòdzelno sterowóné, jak nen na Alasce), lotnie. Cos jesz? Kò gwës. Ale nie jidze doch
ju ò wielosc.
Rëszającë w drogã Kinga i Chopin ni mielë wëznaczony drodżi, „grelë ze słëchù”, dôwającë sã niesc
wiatrowi, ùczëti òpòwiescë czë wskôzóm żëcznégò szoférë, chtëren jich pòdwiózł. Jich ùdbą nie béł
jaczis apartny môl, le réza, w nôczëstszi z mòżlëwëch pòstacjów.
Reno nie wiedzelë, dze bãdą wieczór, dze bãdą spelë i co sã zdarzi. Bëlë òtemkłi na swiat i to, co przëniese jima kawel. Spelë pòd gòłim niebã, pòd celtã, w gòscënie ù pòznónëch w drodze dobrëch lëdzy
czë w gòscyńcach òrganizacji Servas, jaczé wiedno chãtno gòszczą rézowników pòd swòjim dakã. Jich
prowadnikama nie bëłë ksążczi, ale spòtkóny pò drodze lëdze. Z Nowégò Jorkù jachelë nad Wòdospadë
Niagara, pòtemù dali przez Kanadã, dze „stopã” rézowelë przë dwadzescestopniowim mrozu, na Alaskã i do Kalifòrnie. Tu òstelë bez pôrã miesący, bë zarobic na dalszé wanożenié. Bez całą swòjã rézã
ùdokazniwelë, że rézowac mògą nié le bògati. Kò òni taczi nie bëlë, dejadë – dało sã. Nie wëdôwelë
wiãcy jak 5 USD na dzéń, robilë nié leno w Kalifòrnie, ale téż na Nowi Zélandie przë zbiéraniém kiwi
czë na Tajwanie, ùczącë dzecë anielsczégò. Dało sã.
Ze zôpadnégò sztrądu rëszëlë w głąb kòntinentu amerikańsczégò, spłënãlë „rzékòstopã” zeza Wiôdżich Jezór do Nowégò Òrleanu, pòtemù rëszëlë na Floridã i znôwù na zapôd – przez Teksas, Arizonã, Nowi Meksyk i jesz Kalifòrniã do Meksykù. A dali bëłë Belize, Gwatemala, Salwador, Honduras, Nikaragùa, Kòstarika i Panama. Pózni bôtã szmùglerów do Kòlumbie i zôs: Wenezuela, Brazyliô,
Paragwaj, Bòliwiô, Peru, Ekwador, tej Peru, Chile, Argentina, Ùrugwaj, a kùreszce lecënk z Santiagò
na Nową Zélandiã. I le szkòda, że nie dało radë złapac „stopa”, ani nalezc robòtë na òkrãce płënącym
na Antarktidã.
Z Nowi Zélandie „jachtostopã” do Vanuatu, a pózni do Aùstralie i dłudżé wanożenié pò tim wiôldżim, chòc nômniészim z kòntinentów. Dalszé nieplanowóné dzéle rézë to Bruneji, Tajwan, Òkinawa, Japóniô, Sachalin (dze spiti kapitón w miono słowiańsczi gòscynnoscë òdstąpił jima swòjã kajutã), Rusjô, Chinë, Wietnam, Kambòdżô, Tajlandiô, Malezjô, Singapùr, Laòs, Tibet, Nepal, Indie,
Pakistan, Kirgistan, Ùzbekistan, Turkmenistan, Azerbejdżan, Gruzjô, Ùkrajina i… corôz blëżi bëła
jeséń 2003 rokù.
Dłudżé wëliczanié. Ale mô le kronikarską wôrtnotã, bò jima nie szło doch ò zaliczanié pòsobnëch
krajów – nié pò to sã wanożi, jeżlë robi sã to pò prôwdze, tak jak Kinga i Chopin.
116

W Azji pôrã razy sã rozdzelëlë. Chopin meditowôł w bùddijsczim klôsztorze, czej òna chwôta „stopa” na barabónach Laòsu, òn dłëżi zasedzôł sã w Indiach, a Kinga rëszëła do Ùzbekistanu, bë tam
spòtkac sã pò pôrã latach ze swòją mëmą. Mielë zôs zrzeszëc sã i rëszëc dali, ale Chopin cãżkò zachòrzôł
w Pakistanie i mùszôł wracac do Pòlsczi. Kinga dokùńczëła rézã za nich òbòje. 5 séwnika 2003 rokù
przeszła grańcã ùkrajińskò-pòlską: „Wësôdóm tej na pòlsczi zemi i pierszô òsoba, z jaką tu gôdóm, to…
aùtostopòwicz, chtëren téż czekô na ti szaséji. Klasyczny, młodi rézownik, z kapeluszã i gitarą. Gôdómë
chwilã, pitóm jak sã stopùje, a òn na to:
– Nie òdgadniesz skąd prawie wrôcóm. Ze Szpanie!
– A të nie wëzgòdniesz skąd jô prawie wrôcóm… – òdpòwiôdóm.”
Prowadził ją los (kolosy.pl), tłómaczenié Bòżena Ùgòwskô, w: Bòżena Ùgòwskô,
Język kaszubski dla pracujących II, Gdańsk 2007, s. 11–13.

3

Co mòże rzec, ò bòhaterce tegò artikla? Jaczima znankama sã wëapartniwô? Wskażë pasowné wëjimczi
tekstu.

4

Jaczi ôrt rézowaniô ùprôwiô Kinga? Do jaczégò dzélu tabelë z zad. 1 nót bë wpisac ji wanodżi?

5

Na spòdlim tekstu dofùluj tabela wedle wskôzów.
państwò

6

@ 7

stón w USA

apartné môle

ôrtë rézowaniô

Na karce swiata zaznaczë kraje, w jaczich bëła Kinga. Na czerwiono wskażë môl, w jaczi të chcesz
pòjachac.

Wëznaczë trasã rézowaniô Kindżi i Chopina na https://maps.google.pl
117

Kaszëbë za 500 lat
1

Przërëchtujta plakat, co bãdze przedstôwiôł Kaszëbë za 500 lat. Naznaczta greńce, miasta, ôrtë
kòmùnikacje, transpòrt, òbleczënk, robòtã, nôtërã, szkòłë, rozriwkã. Òpòwiédzta, ò tim swiece.

(…) „Dzysô Zjôzd Kaszëbów” – wëswiécëło mie sã na
ekrankù mòjégò òsobistégò kòmpùterka.
Mòże wôrt bë bëło tam zazdrzec – pòmëslôł jem i wcësnął
knąpã chùtczégò òdswiéżaniô cała i letczégò òblôkaniô.
– Z mëcym głowë, czë bez? – zacekawiło knąpiastą.
– Bez – òdknypsnął jem maszinie. Zapòwiôdelë wczora
galakticzny wiater w całi Ùni. Jesz bëm sã przeznobił,
jak w ùszłim rokù…
Dôł jem pòlét wëstawieniô miks – wanodżi.
– Czas ùrësznieniô: 3 minutë – ùczuł jem kòmùnykat.
Zazdrzã tej w stôri, dobri Internet. Mòże co nowégò sã dowiém…
„Mijô prawie piãcset lat òd smiercë Michała Dżeksóna”, gwiôzdora
wczasnoswiatowégò szôłbiznesu. Tësące afroKaszëbów parłãczi sã z nim
w cyberrëmie”(…) „Hewò je recept na zdrów zupã z ògardowiznë.
Bierzemë karã zachtnëch wrëków…” (…) „Trwô midzëgalakticzné sznëkrowanié za cybòrgã – rabùsznikã, co skrôdł wielewôrtny egzemplér
dogôdënkù midzë partią Prôwdzëwëch Kaszëbów a partią Prôwdzëwëch
Pòlôchów*” (…) „Stałi termin Zjazdu Kaszëbów ùstalony òstôł jesz w 2149 rokù.
Sztërë ùnie, jaczé bëłë na swiece: interamerikańskô, europejskô, azjatickô i afrikańskô przëjãłë starą datã amerikańsczégò swiãta samòstójnotë – czwiôrtégò
lëpińca. Prezydeńcë ùniów ùmëslëlë nazwac zjôzd ‘kaszëbsczim’, bò ten nôród
béł w tim czasu na swiece nôwielniészi…”
Wejle, brika je ju parôt! „Westrzédnô Afrika. Masaka.” „MW1 nalôzł môl. W jaczim sektorze rejestrowac przëbëcza?” „Równo dze”. „Dzél Chinów – szósti plac. Pòd dakã. Czas leceniô – 1 minuta,
15 sekùnd”. „Lecë”.
Dzél Chinów pòłożony béł nad Jezorã Wiktorie. Kąsk wikszi òd jinëch. Pò
sąsedzkù rozłożony bëlë Sybirowie, Nëgrusowie, Òstrówcowie, Abòrigò,
Górôle i Lôtôcze ë jiny Kaszëbi òficjalno nie wprowadzony do ewidencje. Wszëtcë z naszim genã.
– Të téż tu jes? – mój drëch z Chińsczi Stronë wëzdrzôł
na mòckò zdrzëwionégò… – Kùli to ju miesądzów wzeszło
òd naszégò òstatnégò pòtkaniô, czej ma sã jesma pòtkała na
Kòngresu Kaszëbsczi Kùlturë w Pekinie?
– Dwadzesce, wierã – nie béł jem gwës. Przed òczama
stanął mie òbrôz Jana Trepczika, co dzãka nônowszémù tedë
mòdłu telepòrtacje zaòstónëch wspòminków debatowôł z Heronima Derdowsczim ò „himnicznoscë kaszëbsczi piesni przez
wieczi”. Mój żôłti przëjacél Bo-Dżo trzimôł tej zawzãce stronã
Derdowsczégò. Jô jem béł trzimôł stronã Méstra Jana…
– Pòjma co zjesc. Mają tuwò bëlné sledze. Wòlisz z bùlwama
czë z rizã…?
118

Przédnik Kaszëbsczégò Swiatowégò Zrzeszeniô na òtemkniãcé swiãtowaniô wëpùscył z klôtk dwa
sëté grifë, jaczé mielë sklónowóné z néżków skamiałi skórë nalazłi w Bëtowie. Chùr Swiãtëch Górów
zaspiéwôł Himn, pò czim zaczãlë jesmë skańdowac: Kaszëbë! Kaszëbë! Kaszëbë!
Grifë wzbiłë sã wësok kù słuńcu szlachã łiskawiców (…)
Tómk Fópka, Kaszëbi (òpòwiôstka s-f, wëjimk),
w: Rómk Drzéżdżónk, Tómk Fópka, Rómka i Tómka kôrbiónka, Kaszëbë 2010, s. 39–40.

2

Czë swiat przedstawiony w felietónie chòc w jaczims wëjimkù przëbôcziwô ten waji z zadania 1?
Wskażë pòdobiznë i jinaczenia.

3

Jaczé mdą Kaszëbë za kòle 500 lat?

4

Dôj bôczënk na titel tegò felietónu? Rozrzezë skrót s-f. Co òn òznôczô w lëteraturze. Pòdôj znanczi tegò
gatënkù. Jaczé elemeńtë ti historie mòże ùznac za jegò wëznaczniczi?

Pòwtórzenié
1

Pòdpiszë òdjimczi mionã i nôzwëskã ùsôdzców.

2

Dobierzë w pôrë i pòwiédz, co je parłãczi.

119

3

Wstaw czasniczi w rozkazëjącym nôdżibie. Przesztôłcë je pózni, wëkòrzëstëjącë zastrzegòwi nôdżib.
(spiewac) (w.l. òs.2)

piesniã na sztërë głosë.

(warzëc) (pòj. l. òs. 2)

pôłnié na dwanôstą dlô całi rodzënë.

Jónk z Mackã (sprzątac)
4

120

bùchtë swiniów.

Zapiszë pò kaszëbskù pòzwë krajów.
Japonia –

Rosja –

Gruzja –

Ukraina –

Brazylia –

Chiny –

Nowa Zelandia –

Kambodża –

121

Òżniwinë
Wedle zôpisków badérów kaszëbsczé òżniwinë wëapartniwałë dwie rozegracje:
bãks – slédny snop zwiozłi z pòla, snôżo przëstrojony, w paradnym pòchòdze wiozło
sã przez wies do chëczë gbùra, i „òżniwinowi dëgùs” – lanié wòdą żniwiarzi. Wedle
wierzeniów jim wicy wòdë sã wëlało, tim lepszé bãdą żniwa w przińdnym rokù.
„Abë żëtkò plónowało
Pò sto kòrcy z rzãda dało
Plón niesemë plón”
W bògatszich gbùrstwach na zakùńczenié żniw białczi plotłë „żniwny wińc”, zwóny
kòróną, bò taczi miôł sztôłt. Robi sã gò z òkrãgłégò wierzbòwégò pałãga, na górze
pòłączoné sã dwa półkòla. Wszëtkò òplotłé zbòżowima kłosama, przëstrojoné
farwnyma blewiązkama abò papiorama, pólnyma kwiatama, jarzãbiną czë
makówkama.
Na spòdlim: Longin Malicki, Rok obrzędowy na Kaszubach, Gdańsk 1986, s. 56.

122

Òdjimczi: Białczi z gminë Serakòjce òb czas warsztatów pleceniô żniwnëch wińców.

1

Jak piérwi wëzdrzałë òżniwinë, jidze przeczëtac w dramace Jana Karnowsczégò „Kaszëbi pòd
Widnã”.
Jón Karnowsczi

Kaszëbi pòd Widnã (wëjimk)
Scena 2.
(Żniwiarze przychodzą z „dżadã” *.
Przodownica niesie wieniec,
rozpoczyna się „plónowanié”)
Stoji biliczka na òdłogù,
Dograbilësmë chwała Bògù…
Plón, wióneczkù, plón,
Naszémù państwù w dóm!
Dôjże, Bòże, plónowało
Pò sto kòrcy wëdôwało,
Plón, wióneczkù, plón,
naszémù państwù w dóm!
Nasz pón, chòc nié panic,
Przëprowadzył nas òd granic,
Plón…
*

Bãksa – to je slédnym snopã.

123

Nasza pani pòstãpùje,
Kluczëkama pòbrzãkùje…
Plón…
Stoji panic w òczenicë,
Pije piwò ze szklanicë –
Plón…
Przede dwòrã kwitną kwiôtczi,
Nasze państwò mô ładné dzôtczi…
Plón…
Przede dwòrã wisy sznurek,
Nasza pani jak czej Turek.
Plón…
Przede dwòrã skrzëpią wrota,
Nasz parobek wiôldżi gniota.
Plón…
Przede dwòrã skôczą skòpë,
Doseklë ju pańsczi chłopë.
Plón…
Przede dwòrã skôczą jagniãta,
Dograbiłë pańsczé dzéwczãta.
Plón…
Przede dwòrã biôłi kamiéń,
Beczka z piwa stoji na nim.
Plón…
Prosymë ò pòlitikã,
Beczkã piwa i mùzykã,
Bë sã Państwò nie gniewało
I nóm winiec òdebrało.
(Krzyk, przodownica oddaje wieniec.
Wice – chłopcy oblewają dziewczęta
wodą – hałas, krzyk)
Jón Karnowsczi, Dramaty,
Gduńsk 2011, s. 408–410.

Òdjimczi: Inscenizacjô „Bãks”
– Karno Fòlkloristiczné Serakòjce òb czas òżniwin,
Serakòjce 2019.

124

2

Jakô je ta piesnia spiéwónô przez żniwiarzów? Ò czim òni spiéwają? Co z kaszëbsczich zwëków
òstało tuwò przedstawioné?

3

Przëzdrzë sã òdjimkóm z òżniwinów w gminë Serakòjce. Jaczé kaszëbsczé zwëczi sparłãczoné
z òżniwinama widzysz na tëch òdjimkach?

4

Zgromadzë wiadła i òdjimczi z òżniwinów w twòjim òkòlim. Przërëchtuj lapbooka z tegò
wëdarzeniô.
125

Królewiónka w pałacu.
Kaszëbsczé diktando
Òbezdrzë film
Eùgeniusza
Prëczkòwsczégò
„Królewiónka je
w pałacu”.
Pòdzelta sã swòjima
spòstrzegama na
temat tegò filmù.
Co zwrócëło waji
bôczënk? Jaczich
wiadłów wa sã
dowiedza?

Òd Gduńska do Szczecëna – dwie dekadë przigòdë z pisënkã
Z Wandą Lew-Czedrowską, ùdbòdôwczką kaszëbsczégò diktanda, gôdómë ò pierszim òrtograficznym kònkùrsu, ò jëbleùszu w Szczecënie, ò ji nôlepszich i nôgòrszich wspòminkach z dwadzesce
edicjów.
Dwadzesté kaszëbsczé diktando bëło w Szczecënie. To zjiscenié Waszich snieniów?
To na gwës baro wôżné. Mòjim nôwikszim célã w przëtrôfkù tegò diktanda bëło to, żebë lëdze zaczãlë mëslëc i pëtac: dlôcze to Szczecëno? I tak sã dzeje. Z rozmajitëch strón czëjã: „Co wa tam chceta?
Tam doch ni ma Kaszëbów”. W òdpòwiedzë jô pòkazywóm taką kôrtkã, dze na jedny starnie je infòrmacjô ò tim, jak w 2014 rokù Riszk Stoltmann doprowadzył do te, że béł w Szczecënie òdsłoniãti kam
z nôdpisã, że òd stalat Kaszëbi żëlë w tim miesce, a na drëdżi stronie szerszé wëjasnienié ò kaszëbskòscë
Szczecëna. (…)
Z dwadzestégò diktanda chcemë wrócëc do tegò pierszégò, jaczégò jesce ùdbòdôwczką. Ju wnenczas bëłë planë, żebë to sã stało cyklicznym wëdarzenim?
Nié. To miała bëc jednorazowô akcjô sparłãczonô z rokã Derdowsczégò. Jô tedë ùczëła kaszëbsczégò
w Kaszëbsczim Òglowòsztôłcącym Liceùm w Brusach. Òkôzało sã, że mòji ùczniowie baro dobrze zaczãlë pisac diktanda. Tej jô ùczëła, że je òglowòpòlsczé diktando Kristinë Bòchenek i so pòmësla: Wejle,
je taczé diktando pò pòlskù, dlôcze nie zrobic pò kaszëbskù?
W 2001 rokù Òglowi Zarząd Kaszëbskò-Pòmòrsczégò Zrzeszeniô ògłosył, że 2002 bãdze rokã Derdowsczégò, co wskôzało, skąd wząc tekstë na to diktando. A jesz mùszã dodac, że wnenczas më, jakò
part Zrzeszeniô w Stãżëcë, ni mielë swòji imprezë. Niejedne partë òrganizowałë artisticzné wëdarzenia
abò wrãcziwałë swòje nôdgrodë, a më jesz nick. I jem pòmësla, że taczé diktando bë mògło bëc nają,
stãżëcką imprezą.
126

Jô òpòwiedza ò ti ùdbie prof. Brunowi Synakòwi, chtëren béł tedë przédnikã KPZ. Ale to sã mù
widzało! Jô to jesz tej nazéwała „kònkùrs òrtograficzny”, a nié „diktando”.
Karno lëdzy, jaczim sã ùwidzało diktando, bëło wikszé.
Ò swòji ùdbie jô rzekła jesz profesorowi Jerzémù Trédrowi. Òn téż béł rôd i pòwiedzôł, że pòmòże
we wszëtczim, co le bãdze mógł. Z taczim błogòsławieństwã jô sã wzãła za robòtã. W biórze Òglowégò
Zarządu robiła tedë Ana Mùcha i Ark Gòlińsczi, chtërny baro mie pòmòglë. Jistno Klub Sztudérów
„Pòmòraniô” i szkólny z Kamińcë Szlachecczi, jaczi z ùczniama przërëchtowelë przedstôwk na spòdlim
tekstów Derdowsczégò. Z Brus sã zgòdzëlë wëstãpic „Krëbane”. Wszëtkò darmôk, bò dëtków na òrganizacjã nie bëło.
Në prawie ò dëtczi jô chcôł zapëtac. Skądka bëłë pieniãdze na pierszé diktando?
Jô miała leno kąsk swòjich dëtków, jaczé jem chcała dac na nôdgrodë. Na szczescé, czësto przez
przëtrôfk, mie pòmógł jeden drëch – Sztefón Gòmòwsczi. Jô mù pòwiedza, że rëchtëjã taczi kònkùrs,
a òn zabédowôł, że dô mie na ten cél 2 tësące złotëch. To mie sygło na wszëtczé nôdgrodë na diktando.
Ale bëlë téż jinszi dobrzińcë, co zapłacëlë midzë jinyma za przejôzd aùtobùsã „Krëbanów”.
Diktando bëło na Gduńsczim Ùniwersytece. Prof. Synak rôcził do pisaniô radnëch Sejmikù Pòmòrsczégò Wòjewództwa, samòrządówców i jinëch. Pisôł midzë jinyma prezydent Gduńska Paweł Adamòwicz. Sprôwdzelë: profesór Jerzi Tréder, Eùgeniusz Prëczkòwsczi i Eùgeniusz Gòłąbk. Diktowôł Zbiszk Jankòwsczi i jô. Pamiãtóm, że jeden tekst béł napisóny bez niżódny felë – Pawła Szczëptë. A w karnie drëdżim
– dzecy i młodzëznë – dobëła Alicjô Pioch.
Baro sã ùdało to pierszé diktando i żôl bëło nie robic tegò dali. I tak Królewiónka w pałacu je rok
w rok.
Mòżece rzeknąc, jaczé dlô Was bëłë nôwôżniészé wëdarzenia w dwadzescelatny historie diktandów?
W Kartuzach më mielë tekstë Anë Łajmingòwi i béł tam ji syn Włodzëmiérz, chtëren baro to przeżiwôł. Baro téż jô zapamiãtała diktando w Kòscérznie, dze profesór Bruno Synak wrãcził mie pëszné
wieczné pióro za robòtã wkół tegò wëdarzeniô. Ale kòżdé diktando to je robòta całégò karna lëdzy.
(…)
Diktando to dlô Was nôwôżniészi dzél robòtë dlô kaszëbiznë? Nôwikszé dobëcé?
Mëszlã, że jo, ale wiôldżé znaczenié mô téż to, że ùdało sã sztërdzescë dwa lata temù założëc part
w Stãżëcë. Jem bùsznô ze wszëtczégò, co ùdało sã nama w Zrzeszenim zrobic, na przikłôd „Majówka
z gen. Wëbicczim” i wszëtczé zéńdzenia z lëdzama wôżnyma dlô kaszëbiznë.
Dark Majkòwsczi, Òd Gduńska do Szczecëna – dwie dekadë przigòdë z pisënkã, w: „Pomerania” 2021, nr 12, s. 10–11.

@

1

Na spòdlim artikla i wiadłów z internetu dofùluj tabelã przez wpisanié wszëtczich môlów,
w jaczich òdbiwało sã kaszëbsczé diktando i jaczé tekstë bëłë na nich pisóné.
l.p.

Rok

Môl

Tekstë

1.

2002

Ùniwersytet Gduńsczi

A. Majkòwsczi „Żëcé i przigòdë Remùsa”

2.
…
2

Stwòrzë rôczbã na latosé Kaszëbsczé Diktando. Nalezë wiadła w internece, w jaczim môlu
òno latos bãdze.
127

Gòdë dlô zgòdë
1

Naùczë sã spiewac gòdową piesniã „Wilijny widk”, jaką wëkònywô rockòwé karno „Chëcz”.
Tómk Fópka

Wilijny widk
Jesz wcyg móm w òczach òbrôz z dzecnëch lat
Pôchã danczi, pòd nią skrëtëch skarbów sta
Zazdrzec chãc
Pòzéróm w òkno, dze gwiôzdë wid i stółk przestôwióm blëżi
Chùtkò nalezc jã, ùzdrzec pierszą chcã
I mërgô do mie tej…
Swiécy cepłim widã w malinczi nórt…
Miłi drëch…
Ref: Mój widkù wilijny nocë
Mdzesz przë mie wiedno ju!
(…)
Czej précz jem cësnął deje z młodëch lat
Dostôł jem sã w rozwark żëcô –
w nen codniowi młin
Tej le pòkôż mie swój wid,
chtëren we mie wcyg le w dëszë spi, z bëna zdrzi
Ref: Mój widkù wilijny nocë
Mdzesz przë mie wcyg, wiedno ju!
W jeseni żëcô bãdze gwësno tak:
Dzôtczi wkòło, grzëbny zupë szmaka,
Zdrzã – wielno nas…
Knôpik, z tëch młodszich, mô pôrã lat
i téż ze stółka wzérô bùten, rôd jak graf–
Prawie dobéł swiat…
Zôs Të mërgôsz mie, kôrbisz cëchò ze mną
dze nórtka céń…
A jô spiã…
Ref: Mój widkù wilijny nocë
Mdzesz przë mie wiedno ju!
2

128

Przëbôczë so słowiznã sparłączoną z Gòdama. Ùłożë kafelczi trimina wedle wskôzë:
pòzwa-malënk.

3

Przeczëtôj ùwôżno felietón Tómka Fópczi ò Gòdach. Wëpiszë niezrozmiałé słowa.

„Jesz wcyg móm w òczach òbrôz z dôwnëch lat: pôchã danczi, pòd nią skrëtëch skarbów sta –
zazdrzec chãc…” – spiéwało karno „Chëcz” czile Swiãtów temù.
Jaczé òne mdą? Czë wszëtcë sã pòtkają przë wilijnym stole? Pòłómią òpłôtkã? Zaspiéwią kòlãdã?
Wierã nié. Nié wszãdze na swiece tak cos sã ùdô. Tam-sam zle sã dzeje. Wòjnë – midzë nôrodama, karnama lëdzy, czë w kùńcu w familiach – nie sprôwiają ùbëtkù… A tegò, zdrowiô i zgòdë gwësno nôbarżi
sobie mdzemë żëczëc…
Jaczé są te nasze Gòdë? Czë jesmë pògòdzony ze wszëtczima? Mómë wëbôczoné? A mòże wëbôczoné, ale nié zabôczoné? Czë wëcygnãlë jesmë pierszi rãkã na zgòdã, niglë przëszło sã dzelëc òpłôtkã?
Przërëchtowanié na przińdzenié Môłégò Bòga to nie je leno „zaliczenié” pasterczi, czë òbswiécenié
chëczi tak, żebë sąsadóm òczëska wëlazłë… Mùszi zmienic téż cos w se. Stac sã drëszniészim, barżi
òtemkłim na jinëch – prosto, wiãcy człowiekã. Tegò nas ne Swiãta ùczą.
Òkróm ti, czësto dëchòwi twarzë Bòżégò Narodzeniô corôz czãscy górã bierze strona rënkòwô,
kòmercyjnô. Colemało na pòczątkù gòdnika w krómach je ju widzec gòdowé przëstrojenié. Danczi
òbwiészoné są czim le sã dô… Mërgającé widzëska, widë i widczi… Mikòłaje w swi czerwionoscë
bùszny… Krómòwi dbadzą ò to, żebë tim przëchłoscëc, zòchlëc i zmikczëc klijentów. Czedë ju człowieka òmanią ne wszëtczé fizmatentë, „przëprawioné” jesz kòlãdama – lżi sygô pò dëtczi i wicy jich
na tómbachù òstôwiô…
Jesz môłi swiãtowi szpòrt, cobë to nie ba… kôzanié…
Jedno białcëskò ùsnãło w kòscele òb czas kôzaniô prawie. Na kùńc homilie ksądz głosno rzekł „Amen”
– i tej białka sã zbùdza.
– Co ksądz pòwiedzôł? – zapitała bëńla, co sedzôł kòl ni.
Knôp kùńda òdpòwiedzôł:
– Że Marija mô Sëna ùrodzoné.
– Znôwù? Kò to le nié tak dôwno bëło jich jedno chrzconé…?!
Jo. Chòcô je zëma – gwës te dnie są nôceplészé w całim rokù. Gloria in excelsis Deo!
Tómk Fópka, Gòdë dlô zgòdë, w: Rómk Drzéżdżónk, Tómk Fópka, Rómka i Tómka kôrbiónka, Kaszëbë 2010, s. 31–32.

4

Wespół przetłómaczta słowa, jaczé wa wëpisa. Spróbùjta òdgadnąc jich znaczenié z kòntekstu,
a pózni nalezta je w słowarzach i zapiszta w zesziwkach. Czë są zgódné z wajim pòzdrzatkã?

5

Na co zwrôcô bôczënk aùtor felietónu? Co wedle niegò je wôżné i na co mómë miec bôczënk?

6

Wskażë znanczi felietónu jakno gatënkù gazétnictwa.

7

Napiszë pôrã zdaniów na temat: Co dlô ce je wôżné na Gòdë?
129

„A wczora z wieczora”
UNESCO – specjalnô, wëapartnionô òrganizacjô ONZ, co przëjãła za cél
wspiéranie midzënôrodny wespółrobòtë na pòlu kùlturë, kùńsztu, nôùczi,
a téż pòdskôcanié ùwôżaniô dlô prawów człowieka, bez zdrzeniô na farwã
skórë, przënôleżnosc spòlëznową i religijną.
Jich dokazã je m. jin. Kònwencjô w sprawie òchronë niematerialny kùlturowi
spôdkòwiznë.

W 2019 rokù rozsądzënkã Minystra Kùlturë Kaszëbskô Gwiôzdka òsta wpisónô
na Krajową Lëstã Niematerialny Kùlturowi Spôdkòwiznë. Ùroczësté nadanié tegò
wëapartnieniô òdbëło sã w rujanie w 2021 rokù w Nowim Sączu.

1

130

Òbezdrzë film nagróny przez Nôrodné Mùzeùm we Gduńskù
ò kaszëbsczi gwiôzdce z Tëchlënka kòl Serakòjc.

2

Na spòdlim wiadłów z filmù pòdpiszë òdjimczi pòstacy z gwiôzdczi.

3

Przeczëtôj ùwôżno wiadła ò gwiôzdce i gwiżdżach, a dowiész sã, co je jinaczi.
Gwiôzdka – karno gwiôzdorów i zwierzëcëch maszkarów, co òdwiédzają chëcze
pòd kùńc adweńtu, a òsoblëwie w samã gwiôzdkã, tj. wilëją Gòdów. Òkróm pòstacy
gwiôzdczi czë gwiôzdków (bò czãsto chòdzëłë dwie) w karnie tim szłë: szandara,
chłop na kòniu, kòza (kòzéł), bòcón, kòminiôrz, baba z dżadã i diôbéł; czasã téż aniół
i smierc.
Gwiżdże – karno maszkarów, co chòdzy pò chëczach w wilëją Nowégò Rokù
abò w sóm Nowi Rok. Są to: kòminiôrz z kòminarką, bòcón, chłop na kòniu,
chłop z miedwiedzã i pùrtk.
W niechtërnëch stronach Kaszëb Gwiżdż je przédnikã Gwiôzdczi i to òn pitô
domòwników: „Chceta wa widzec gwiôzdkã?”
Na spòdlim: Bernat Sëchta, Słownik gwar kaszubskich, t. I, Wrocław–Warszawa–Kraków 1968, s. 391, 395–396.

Jidą Gòdë
Ùłożë rzeczónczi sparłãczoné z Gòdama.
Gòdë

mdze

Kòle

Czej

włożëc

plësk,

miód.

heltka

jak

Na

mgnienié,

ò òka

Nowi Rok

a

na

ò

kùrzi

krok.

Bòżé Narodzenié

w

na

pësk.

co

nie

Gód

131

1

Zapiszë z pamiãcë rzeczónczi z pòprzedniégò zadaniô.

2

Przëszëkùj sã do głosowi interpretacje ti wiérztë. Przetłómaczë niezrozmiałé wërazë.

Jón Rómpsczi

Swiat przed Tobą klãkł
Swiat przed Tobą klãkł!
Rozzybóné biją zwònë,
Biją w swiata dôl.
Z głosã jich lëdztwa jidą gònë
– Tam w Betlejem môl.
Zrësził mù serca, dobéł dëszã,
Rozłożił do swòjich nóg.
Jezës naj’ Môłi zasôł cëszã
– Òn z dzecka Òjc, naj Bóg.
Z żłóbka swą rãczką błogòsławi
I rôczi do se swiat,
chtëren Mù w klãczkach ùpôdł całi
I z niegò bierze chwat.

Jón Rómpsczi
(1913–1969)
– etnograf, gazétnik,
pòéta, pisôrz, dzejôrz
kaszëbsczi. Ùrodzony
w Kartuzach, redaktór
„Zrzeszë Kaszëbsczi”.

Cemże jes, Dzecã, swiata ùpchnął
I wid jes rozpôlił,
Pògańsczé ògnie zewsząd zdmùchnął
– Bùwrónë pòwalił.
Wiérny zôs klëklë pòdle żłóbka,
Ten z môłégò Twój lud.
Rozzybóny jak zwònë lgnie zewsządka,
Chòc w serca bije trud.
Chwałã dzys Tobie spiéwie w nocë,
Zapôlô swiãti łãk.
Cëchi nijak leżisz w złoce
– Zôs swiat przed Tobą klãkł.
Jan Trepczyk, Aleksander Labuda, Jan Rompski,
Stefan Bieszk, Franciszek Grucza, Feliks Marszałkowski.
Poezja Zrzeszyńców, Gdańsk 2013, s. 568–569.

3

Wskażë adresata tegò dokazu. W jaczich sztrofach mòże gò nalezc?

4

Mómë dwùch bòhaterów wiérztë. Chto òkróm adresata je tuwò wëapartniony?
Jak sã zachòwiwô?

5

Wskażë metafòrë.

6

Pòsłëchôj wëkònaniô ti kòlãdë przez kameralny chùr Discantus i kameralną òrkestrã Progress.

132

Kaszëbsczi spiewôk
1

Naùczë sã spiewac kòlãdã „Bibi, bibi…”
Jón Trepczik

Bibi, bibi…
Bibi, bibi Jezëskù,
hewò w kùmkù w sanëszkù!
Aniółkòwie spiéwają,
pasturcë sã redëją.
Matinka Sëna zrodzëła,
Gòrniô nóm w cemżë zajasnia.

Witôjże przëszłi Królu naj,
Wez ù nas gòscë Adonaj!
Më wespółstojimë kòl Ce.
Zbawienié bò le w Tobie je.
Witôjże przëszłi Królu naj,
Wez ù nas gòscë Adonaj*!

I na co lëdztwò czekało,
Mòcą sã Bòga zjiscëło.

Bibi, bibi nasz Bòrénk.
Ùszła noc, żdaje pòrénk.
Słuńcã gòrôsz bënë nas.
Bëlnotë dobiwô czas.
Wkół kùmka kòlãdëjemë,
Serca naj òdsztëkiwómë.
Spiéwómë Tobie glorija,
Dzys Twòja gwiôzda zajasnia.
Wkół kùmka kòlãdëjemë.
Serca naj òdsztëkiwómë.
Spiéwómë Tobie glorija,
Dzys Twòja gwiôzda zajasnia.

Matinka Sëna zrodzëła
Gòrniô nóm w cemżë zajasnia
I na co lëdztwò czekało,
Mòcą sã Bòga zjiscëło.
Bibi, bibi Dzecuszkò,
sercã płomnym witómë!
Za nas Jezë te sã dôł
midzë lëdztwa chëbny szkwôł.
Më wespół stojimë kòl Ce,
Zbawienié bò le w Tobie je.

Jón Trepczik, Lecë chòrankò,
Wejrowò 1997, s. 99.

2

Przetłómaczë kòlãdã Jana Trepczika. Niezrozmiałé słowa wëjasnij kòrzëstającë ze słowarzów.

3

Przeczëtôj ùwôżno pòwiôstkã ò kaszëbsczim spiewôkù i wëzwëskôj wiadła ò czasu
wëdarzeniów i kaszëbsczich zwëkach.

Jank béł serotą òd môłégò knôpa. Matka jegò ùmarła, czej béł jesz czësto môłi. Pò ji smiercë tatk
sã zôs òżenił, a Jank dostôł złą macechã. Pòczim jesz tatk żił, bëło jakò takò, ale za pôrã lat ùmarł i òn.
Biédny Jank czãsto béł głodny i zmiarzłi, a bicé bëło jegò dochlebim. Jak le përznã pòdrósł, mùszôł
w lese gãsë pasc na łączce kòle mòrza. Spiéwôł so przë tim wiedno pòbòżné spiéwë do Matczi Nôswiãtszi. Głos miôł tak piãkny, że méwë lôtającé nad mòrzã nadlatiwałë do nie, bë słëchac jegò spiéwaniô.
W zëmie Jank òblokłi w stôri, pòdzarti, jesz pò niebòszczëkù wãps, mùszôł nosëc wòdã ze stëdni,
z drëdżégò kùńca wsë, a wieczór kòle piécka plótł kòsze z witk, abò miotłë z brzozowinë wiązôł.
Przëszła Wiliô. Sniég padôł ju òd pôrã dni, tak że wszãdze bëło biôło, a na òknach mróz swòje kwiatë
wëmalowôł. Jank przëłożił nos do zamiarzłégò òkna i wëzérôł. Dzys je Wiliô! Jiny knôpi pùdą ze szopką
pò wsë spiéwającë. Jak rôd Jank bë téż chcôł z nima chòdzëc, wiedzôł równak, że mù na to nie pòzwòlą.
W ti chwilë wlazła prawie do jizbë macecha, da mù jednégò bùgra a rzekła:
– Cëż tak stojisz i sã gapisz jak Żid w Pana Jezësa, jakbë të robòtë żódny ni miôł – të mackù niepòpiekłi! Tu marsz do robòtë!
*

Hebrajsczé òkreslenié Bòga.

133

Kôza mù na glënianą pòdłogã sadnąc, midzë
kolana pòstawiła mù szeroczk z makã i kôza mù
nen mak ùcerac. Niebòrôk trze co mòże, a co chwilã òcérô so rãkôwã pòt i łzë, co jak groch spôdają.
Wnym czëje, jak knôpi ze szopką przëszlë pòd
dwiérze a spiéwelë kòlãdë. Terô ju nie wëtrzimôł
dali. Pòrwôł sã ze zemi, bùchnął drewnianą kòrką
w szeroczk, le nen sã na kawałczi rozlecôł. Wëstraszony wëlecôł bùten i zaczął biegac wiedno dali,
jaż całi kawał za wsą ùmãczony sôdł so za grëpą
sniegù i òstôł sedzącë. Cëż terô zrobic? Dodóm
miôł strach jic, bò bë mù gwës macecha nie darowa zniszczonégò makù. Grużdżącë sã mëslôł:
– Przesedzã tu tak długò, jaż zaczną w kòscele
spiewac, tej pùdã na Pasterkã.
Wieczór nadeszedł, a na niebie zaswiécëłë
pierszé gwiôzdë. Jankòwi zdôwô sã, jakbë czuł
dzywno piãkną mùzykã i spiéwã. Chcôł sã pòdniesc i jic do kòscoła, le bëło mù tak dobrze,
że czuł sã jakbë na skrzidłach lecący do nieba…
W niebie béł w nym czasu wiôldżi kłopòt,
prawie jesz w Wiliã. Jeden z młodszich aniółków
béł baro cekawi, jak na swiece wëzdrzi. Wëskùbôł
so w niebie dzurkã i wëzdrzôł na swiat, a że tam
béł mróz i zëma, przeznobił sã i na wilijny wieczór
ni mógł nick spiewac. Doczuł sã ò nym kłopòce
swiãti Izydor i rzekł:
– Wa le sã nie jiscëta. Wiém, dze je dobri spiewôk. Jak jem òstatny rôz na jeséń béł na zemi pòmagac
òrac kaszëbsczim gbùróm, pôsôł tam môłi knôp gãsë i so wiedno piãkno spiéwôł. Tegò le so sprowadzta do nieba.
Zlecôł téż zarô jeden ze starszich aniołów na zemiã i nalôzł ùsnionégò Janka na sniegù. Wzął gò
na skrzidła i przëniósł do nieba.
Dzëwòwelë sã swiãti i patriarchòwie nieba, czej w nocë kòle żłóbka Jank zaspiéwôł pò kaszëbskù
swòjim piãknym głosã:
Bibi, bibi Jezëskù
Hewò w kùmkù, w sanëszkù…
Jesz taczégò spiéwaniô nie czëlë, jak długò w niebie bëlë. Òd tegò czasu Jank wiedno w niebie pò
kaszëbskù spiéwôł Panu Bògù na chwałã.
Hildegarda Hintzkówna, Jak kaszëbsczi spiewôk do nieba sã dostôł,
w: W krôjnie kaszëbsczich brawãdów,
red. Bożena Ugowska, Gduńsk 2018, s. 28–33.

4

Jaczé znóné brawãdë przëbôcziwô cë historiô Jónka? Pòdôj pòdobiznë.

5

Ò jaczim kaszëbsczim zwëkù je mòwa w ti pòwiôstce? A jaczé jiné, sparłãczoné z Gòdama,
të jesz pamiãtôsz?

6

Przëdstawi historiã Jónka w 5 pónktach. Zapiszë jã w fòrmie zdaniów. Przeróbta je na
równoważniczi zdaniów.

7

Na pòstãpną ùczbã przëniesë òdjimczi swòjich starków.

134

Mòja Starka i mój Stark

Złoté Gòdë Helenë (z d. Formela) i Frãcëszka
Szmëtków z Bòrzestowa

Marta (z d. Stencel) i Môrcën
Zemannowie z wnuczką z Bòrzestowa

Helena Szmëtka z òtrokama
Stanisława (z d. Wenta) i Bronisłôw
Bùszmanowie z dzecama
z Dłudżégò Krza, gmina Serakòjce
1

Przëzdrzë sã ùwôżno òdjimkóm. Co na jich spòdlim mòże rzec ò czasach, ò módze, ò lëdzach?
Przërównôj je z terôczasnyma òdjimkama swòjich starków. Czim sã jinaczą?

2

Òpòwiédz ò swòjich starkach. Wëzwëskôj słowiznã:
z dodomù, miono, nôzwëskò, ùrodzył sã, pòchòdzy, mieszkelë, gbùr,
gbùrstwò, gruńt, wark, òżenilë sã, zdënk, wëbùdowelë (mielë wëbùdowóné),
przecygnãlë, wielepòkòleniowi, żëlë w latach, je/są pòchòwóny (ô), smãtôrz,
dożdac sã wnëków (synecznik, synecznica, córecznik, córecznica),
nôbarżi lubi(ł) (a), nie lëdô(ł) (a)

3

Zrobi darënk na Starczi i Starka Dzéń i przëszëkùj prezentacjã ò jich żëcym.
135

Zymkòwô mùzyka lasa
1

Przeczëtôj pò cëchù wiérztã i zastanów sã, jaczi titel mòże ji nadac?
Wanda Lew-Czedrowskô

……………………………………
Chòc zëmny wiater wieje z nordë
Chòc skòwrónk w mòdrosc nieba jesz nie lecy
Mùzykã lasa czëc je wkòło
Mùzyka lasa strzëże cëchòtã
Szemarzą miliónë chòjnowëch jigłów
Jedne drëdżim szemarzenié pòdôwają
Całi las – ten na wëżawach i w dolënach –
Cëchò spiéwie redosną, zymkòwą piesń
Z dôlë czëc gòdowi spiéw trulôczów
Za głosã jich jidze naj zdrok
Zatrzimô sã na zakòchóny pôrze ptôków
Stojimë zaczarzony
Z òczama przëbitima w łąkòwą szarosc
Nitkã słuńcowégò parmienia przecął
Jastrzib wësok w blónach lecący
Jegò „czi – bic” czëc je wkół nad pażãcą
Dze sycëna i strzëna òd łonia żdaje zymkù
Zasłëchóny w zymkòwą mùzykã lasa
Słëchómë mùzyczi najégò bënë
Kòżdé słowò je daremné
Słëchómë cëchòtë
I zymkòwi mùzyczi lasa
To sygnie
Wanda Lew-Czedrowskô, Dzéwczątkò i róża, Słëpsk 2003, s. 9.

136

Wanda Lew-Czedrowskô
z d. Kamińskô;
pòchòdzy
z Królewsczi
Kamińcë, mieszkô
w Stãżëcë; szkólnô
pòlsczégò i pierszô
szkólnô kaszëbsczégò jãzëka
w LO w Brusach.
Ùdbòdôwczka
kaszëbsczégò
diktanda. Pòétka,
gazétniczka
i dzejôrka.

2

Chto z waju béł nôblëższi titlowi, jaczi nadała wiérzce pòétka? Ùdokaznijta bédënk.

3

Wëpiszë niezrozmiałé wërazë i przetłómaczë je w zesziwkù.

4

Co mòże rzec ò pòdmioce liricznym? Dze je, co widzy, jak sã czëje, czë je sóm w tim môlu?
Wskażë pasowné wëjimczi wiérztë.

5

Dôj bôczënk na bùdowã wiérztë: pòliczë rédżi w kòżdi sztrofie, wskażë rimë (jak są).

6

Co to za ôrt wiérztë? Wëbierzë pasowné òkreslenia.
stroficznô, strichicznô, biôłô, rimòwónô, bez rimów,
sylabòtonicznô.

7

Pòdzelta sã na 5 karnów (tëli, wiele je sztrofów). Niech kòżdé karno namalëje
ilustracjã do wëlosowóny sztrofczi. Nie zdradzta, do jaczi sztrofczi robita malënk.
Na zakùńczenié spróbùjta ùłożëc waje prôce pòsobicą (òd pierszi do slédny sztrofczi).

Zôpùstë
1

Przëbôczë so wiadła na temat zôpùstów. Wpiszë P przë zdaniach, co są prôwdzëwé
i F przë zdaniach falszëwëch.
Trzë slédné dnie przed strzodą pòpielcową.
Dzéwczãta wróżëłë so cëskającë skòrëpë na wòdã.
Dérowałë òd Trzëch Króli do strzodë pòpielcowi.
Apartnym jedzenim w te dnie bëłë plińce, ruchanczi i pùrcle.
Chłopi w te dnie szlë w pòle òrac.
Na zôpùstë strojiło sã jałówcowé drzéwkò.
Zôpùstë to czas ùcech i jigrów.
Chòwa w tim czasu nie bëła fùtrowónô. Dostôwa leno wòdã.
Jadło sã tłësto i baro wiele.
Zôpùstë to slédné dnie przed Jastrama.
Piérwi białczi zbiérałë sã w jedny chëczë, żebë przë spiéwach drzec pióra.
Ni mòże w te dnie szëc.
Zôpùstë bëłë zwóné téż gòscynnyma dniama.

137

2

Òb czas czëtaniô òpòwiôdaniô Anë Łajming przëbôczë wiadła ò zôpùstach.

Łukasz zwalił już ostatni snopek słomy na klepisko i okrakiem schodził po drabinie w dół. Jego syn,
Michał, jakby coś przeczuł, zadarł głowę i przytrzymał drabinę. Jednakże w połowie drogi nadgniły
szczebel się złamał i Łukasz spadł na usłane słomą klepisko, obok wialni. Zaprowadzono go do izby
i opowiedziano, co się stało.
– Czëjeta! – zawołała przerażona żona – ale gajdë mô chòba całé?
Łukasz najpierw usiadł, a potem wyciągnął się na pryczy i stęknął.
– No patrzta leno! A mówią, że pijanégò Pón Bóg strzeże – wydziwiała żona.
– Tec jô nie jem pijany, głupô babò – oburzył się chłop – le w drôbce szczebla bëła zgnitô, rozmiejesz? Chòba żebra móm pãkniãté. Czasë dobrocë!
(…)

– Biôjże tam i dôj mù pò łbie. Niech lepi jidze pò tegò starégò czarownika.
Żona wyszła i zaraz wróciła:
– Zgnilc spieklony nie chce lezc. Nibë że to je dalek i zarô bãdze cemno, a mùszi jinwentôrz òpòrządzëc. Reno pùdze. (…)
Wreszcie na stłuczone miejsce zażądał rozgrzanej cegły i zasnął.
Nazajutrz chory nie mógł się ruszyć. Stłuczone żebra przy oddechu bolały. Zjawił się znachor, ale nie
stary, a młody, jego syn. Łukasz zastał siedzącego w łóżku, z miską na pierzynie. Nożem krajał suche
kawałeczki chleba i rzucał do zupy.
Choremu nie podobał się młody ponurak ze sztywną szyją. Stary znachor, którego widział przed
laty, był wesoły, zacierał ręce, dodawał otuchy. Dał więc wyraz niezadowoleniu:
– To je wiôlgô szkòda, że të przëszedł, nié òjc – rzekł Łukasz, żując chleb.
– Òjc je ju stôri i słabi, żebë tak dalek w sniegù jic – wytłumaczył młody znachor. – Òn je chòri
i ju długò nie pòżëje. Dlôtegò òn mie tegò zamôwianiô naùcził i lëdze sobie mie chwôlą.
Łukasz, patrząc na znachora, pomyślał chwilę, a potem rzekł:
– To mówisz, że òn ce tëch różnëch fizmatentów naùcził? Nó, tedë dali! – I zaczął objaśniać:
– Widzysz, bratkù, jô sã pòtłukł i rëchac sã ni mògã… (…)
Wreszcie znachor z powagą obejrzał bolące miejsce i kiwając głową powiedział:
– Jô bãdã mùszôł to miejsce zażegnac.
Pomamrotał chwilę i splunął na bok.
– Ju je dobrze – oznajmił. – Mòżeta jesz tam, dze bòli rëmiónkã òbłożëc.
Znachor okręcił sobie szyję szalem i włożył czapkę. Pacjentowi od razu jakby zrobiło się lepiej,
zwrócił się do młodego nieco zdziwiony:
– Môsz taką sztiwną szëjã i wëzdrzisz strôpiony…
– Móm wrzód na szëji, bòli jak paralusz, a pãknąc nie chce – odrzekł znachor. – Ale to nic. Niech
sobie je. Co samò wléze, to samò wëléze. Òn jesz nie je dozdrzeniałi.
– Złoté słowa! Co samò wléze, to samò wëléze. Wszëtkò mùszi dozdrzeniec – zgodził się Łukasz.
– Le szkòda, że ten twój stôri ju bë miôł ùmrzéc. Hm…
138

– Tak ju je – odrzekł znachor – że młodi mòże, a stôri mùszi, żebë młodémù tu na tim swiece miejsce
zrobic.
Wciąż jeszcze stał na środku izby, w pozycji wyczekującej. Wobec tego gospodyni rzekła:
– Më terô jesz ni mómë żódnégò miãska, le òstatk gãsy òkrasë. Jaż na drëgą niedzelã, bãdzemë
òwcã szlachtowelë. (…)
– Na drëgą niedzelã, mówita? Nó, tej jô tu jesz przińdã zazdrzec, jak we sã czëjece – zdecydował
znachor i wyszedł.
Łukaszowi z dnia na dzień było lepiej. Ale choć minął miesiąc, zbliżały się zapusty, znachor się nie
pokazał. To ich zdziwiło. Bo kto by nie przyszedł po berdę? Dlatego Łukaszowa pomedytowała chwilę
i rzekła:
– Tak doma sedzysz, próżnëjesz i za tim celiszkã zmiérôsz… Zaniósłbës jemù lepi tã berdã, czej jes
zdrowi. Miãskò leżi i leżi i mòże zasmiardnąc. Wiész, jak je: òstóniesz dłużny czarownikòwi, czapnie ce
znôwù chòroba, a co tedë? (…)
Po dwóch godzinach pieszej drogi (…) ujął wreszcie klamkę i otworzył drzwi. Na ławie, obok brudnego pieca, na którym stał blaszany szkopek ujrzał zgarbionego starca, który z przestrachem podniósł
na przybysza głowę. W izbie panował zaduch. Za zapieckiem ktoś głośno chrapał.
– Przëniósł jem dług – Łukasz, niemile zaskoczony, położył zmarzłe zawiniątko na stole. – To je
òwczé miãskò – dodał. – Ten waju młodi béł ù mie…
Stary jakby nie poznał Łukasza, ani spojrzał, tylko machnął ręką. Przez chwilę poruszał ustami, wreszcie odezwał się żałośnie, desperacko kołysząc głową:
– Òn tegò ju jôdł nie bãdze. Ta chùdô gò czapnãła! Ùmarł niebòrôk.
Łukasz, który wciąż stał na środku izby, osłupiał. Wyszeptał cicho:
– Ùmarł? Czasë dobrocë na swiece bòsczim!
– Jo. To żem sã doczekôł! Taczé strôpienié – wzdychał stary, spoglądając na gościa załzawionym
wzrokiem. – Dopùst bòżi i wéj tak. A ta mòja stôrô sobie òczë wëkwiczała. Abò desperuje, abò w spik
sã bawi. Jo.
Zapadała cisza. Słychać było tylko chrapanie. Łukasz oparty na lasce zamruczał markotnie:
– To wa môta lëché zôpùstë… Taczé strôpienié! (…)
– A na co òn ùmarł? – zapytał wreszcie gość.
– Tegò to jô nie wiém. Le Bóg jeden. Mòże òd gòrączczi?
– Co të tam pleskòcesz, głupi biésu? – odezwał się zza pieca skrzeczący głos niewieści. – Całi Rolbik
wié, że të mù tegò wrzoda na karkù nie pòtrafił zażegnac, le przerzuchòlił żes gò brzëtwą! Tedë jegò
strząsnãła ògrôżka i jak sã chlunął, to ju wiãcy nie wstôł. Tak to bëło!
Stary znachor zacisnął usta i rozgoryczony zapatrzył się w ciemny kąt mrocznej izby, gdzie leżały
jakieś rupiecie i stare buty. Za oknem polatywał puszek śniegu. Gościowi zrobiło się nieswojo. (…)
Przestępował z nogi na nogę i spoglądając za okno, osowiały, oświadczył:
– Nó, téj, jô mùszã jic, żebë za widu bëc doma, bò to wëzdrzi na kùrzatwã.
Nikt jednak nie ruszył się, aby rozwinąć zawiniątko i jak to było w zwyczaju, oddać chustkę. Gospodarz siedział wciąż przygarbiony i znowu opuścił głowę. (…)
Anna Łajming, Zapusty, w: Czterolistna koniczyna, Gdańsk 1985, s. 53–57.

3

Czas zôpùstów to czas ùcechë i jigrów, ale w ti pòwiôstce je jinaczi. Czegò spòdzéwôł sã Łukôsz
w chëczë znachòra, a jak wëzdrzała jegò gòscëna?

4

Ana Łajming w dialogach bòhaterów wëzwëska gôdka pôłniowëch Kaszëbów.
Przeredagùj zdania na dzysdniową kaszëbiznã. Zapiszë je w zesziwkù.

5

Nalezë w teksce jiné rzeczónczi i pòrównania, òbjasnij jich znaczenié.

6

Jakô nôùka płënie z ti historie? Jaczima pòwiedzeniama mòże jã pòdsztrichnąc?

7

Wëjasnij znaczenié znankòwnika stôri w rzeczónce: stôri człowiek, a stôrô szafa, jak sã òbali
to sã wëwali.
139

Òsoblëwé zéńdzenié
1

Rozrzeszë rebùs.

Z

é=ô m d

ô=ã

Wiész, czim je rozrzeszenié? Jeżlë nié, òdpòwiédz nalézesz w wiérzce Bòżenë Ùgòwsczi.
Bòżena Ùgòwskô

Stanął so Christus na drodżi rozkraczim
Na krziżu zmùrszałim, òd słuńca zbielałim.
Przëchôdôł tu przódë pòkùtnik z mòdlëtwą,
A fùrmón na wòzu dżął głowã nôbòżno.
Czasã chtos przëzdrzôł sã òkã lëtosnym,
A czasã przesłôł żôrotné wezdrzenié,
A terô tëli tąd lëdzy przechôdô,
Spieszą dzes chùtkò, kòżden w swòjã stronã,
W głowie mëslë doczasné,
A òczë zazdrzóné dzes w przińdné deje
I le nicht Bòżi Mãczi nie pòstrzégô,
Takô mizernô, skrzéwionô i cëchô
Dëcht nié dzysdniowô, stąd niewidocznô,
A Jezës tam stanął i z żôlu zapłakôł.
Bòżena Szimańskô, Zdebło na swiat cësniãté, wyd. Szos, Gdynia–Wejherowo 1996, s. 4.

Bòżena Ùgòwskô z dodomù
Szimańskô – pòétka, tłómaczka,
aktiwnô dzejôrka na niwie kaszëbiznë. Przełoża na kaszëbsczi
ksążczi A. A. Milne „Miedzwiôdk
Pùfôtk”, wëda dwa tomiczi
wiérztów pt.: „Zdebło na swiat
cësniãté” i „Òkrëszënë żëcégò”

2

Dokònôj interpretacje dokazu i dofùluj tabelã.
zachòwanié lëdzy czedës

3

140

zachòwanié lëdzy dzys

Òceń pòstãpòwanié lëdzy. Czemù lëdze dzys wzérają na Bòżą Mãkã jinaczi? Zapiszë w zesziwkù
swòjã notatkã.

4

Wskażë w wiérzce epitetë, co nazéwają Bòżą Mãkã.
Wiérzta Bòżenë Ùgòwsczi je przikładã wiérztë stichiczny,
taczi, co nie je pòdzelonô na sztrofë.

5

Wskażë jiné znanczi ti wiérztë? Dôj bôczënk na rimë, ritm. Wëkòrzëstôj pòdpòwiédz z zad. 5
z ùczbë ò zymkòwi mùzyce lasa.

6

Na Kaszëbach mòże pòtkac wiele Bòżich Mãków. Przëszëkùj lapbooka z òdjimkama
i nôwôżniészima wiadłama na temat tëch z twòjégò òkòlégò.

Chcemë…
1

Dofùluj wiérztã wedle swòji ùdbë.
Eùgeniusz Prëczkòwsczi

Na smierc krziżewą
lëdze, co smierc
Namienilë Tobie, mój
Na chrzebce

jes mùszôł

Pòd przitką

dwigac za

Za złoscë mòje,

i

Mãczarniów jes

tak wiele

Kacë i rukòc znaczëlë
Na

Twòjim cele.

Gbùr

z Cyrenë

Përznã

przeniósł dlô

krziż

dosta w nôdgrodã
Na
Më téż Cë,

, za swòjã òdwôgã
chcemë pòmagac

Nosëc

, co dwigôsz bez słowa.

I stanąc

– z tima sã zmagac,

Co zadac Cë

chcą òd nowa.
Eùgeniusz Prëczkòwsczi, Na jimiã Bòsczé, Gduńsk 2000, s. 30.

141

2

Òdczëtôjta swòje bédënczi. Chto z waju béł nôblëżi ùdbë pòétë?

3

Przeczëtôj wiérztã w całoscë, tak jak zapisôł jã aùtor. Dokònôj głosowi interpretacje dokazu.

4

Wskażë pòdmiot liriczny i adresata ti wiérztë. Przeczëtôj pasowné wëjimczi dokazu.

5

Na spòdlim wiérztë dofùluj tabelã.
I sztrofa

II strofa

III sztrofa

IV sztrofa

Zdarzenié
Słowizna zastosowónô
do òpisaniô (cytat)
Artisticzné spòsobë

Jak rozmiejesz dwa slédné wersë dokazu? Wëpòwiédz sã.

6

Mëmczin Dzéń
Przeczëtôj ùwôżno dokazë Ewë Warmòwsczi i wskażë elemeńtë pòspólné tëch wiérztów.

1

Òczë mëmë
Farwny je swiat dokòła.
é pierznë
Mòdré niebò z blónama jak pùchòw
wzérô z górë.
Słuńce nibë złotô kùla ògrzéwô nas.
Zelonô trôwa na łące
ùbestrzonô je biôłima malinczima
marzëbiónkama
do plôtaniô wiónków.
Czôrną zemiã na pòlu
òrze tatk.
dôl
Apfelzynowi mòtil co letëchno lecy w
ë czerwiony zôpad słunôszka
co jidze prawie spac
snôżé są.
Ale nôpiãkniészé są
òczë mëmë
co mają wszëtczé farwë w se.
Czej na mie wzérają
tej na niebie wiedno tãga je.
Jô dzysô zebierzã nôpëszniészé kwiatë
w jeden lop
ë dóm je mòji mëmie,
niech nima ceszi sã.
142

wóny swiat,
Ewa Warmòwskô, Dzec ynny malo
, s. 163.
2017
Hëta
ô
Bąck
óné,
zebr
nia
w: Wiérztë i òpòwiôda

Dlô mëmë
Słunôszkò ze spikù wstało
i mie ò czims przëbôczëło.
Mëma mô dzys swòje swiãto,
ò tim doch kòżdé dzeckò pamiãtô!
Nëkóm na łąkã pò kwiôtczi:
marzëbiónczi, zwónczi, niezabôczczi.
Dóm je mëmie, òbłapiã jã wkół szëji,
bò baro kòchóm mëmùszkã swòjã!

Ewa Warmòwskô, Dzec ynny malo
wóny swiat,
w: Wiérztë i òpòwiôdania zebróné,
Bąckô Hëta 2017, s. 48.

Chto tak ò nas dbô
Reno pòkrzésnik czekô na stole,
to mëma gò dlô nas ùszëkòwa.
Do szkòłë pòdpôłnik wez – przëpòminô –
bò kòżdé dzeckò mùszi zdrów jesc.
Na pôłnié bãdze smacznô zupa
i plińce z bùlew jesz.
Tak smakòwito, jak nasza mëma,
nie gòtëje nicht.
Na pòdwieczórk brzôd i swiéżi kùch,
mómë na te smaczczi wiôldżi aptit.
Pózni do wieczerzë pòspòłu sadniemë,
to mdze òstatny môltëch dzys.
Pò jedzenim pòmòżemë mëmie ze stołu sprzątac,
niech òna òdpòcznie pò trudze dnia.
Kòchónô mëmùszkò, baro dzãkùjemë,
że wiedno dbôsz ò nas tak.
Ewa Warmòwskô, Dzecynny malowóny swiat,
w: Wiérztë i òpòwiôdania zebróné, Bąckô Hëta 2017, s. 33.

2

Zgromadzta słowiznã sparłãczoną z tematiką Mëmczënégò Dnia. Pòdzelta sã na karna,
chtërne bãdą zbiérałë słowiznã z losowò wëbrónégò dzélu mòwë: jistniczi, czasniczi,
znankòwniczi, przëczasniczi. Dofùlujta nima tabelã.
jistniczi

3

czasniczi

znankòwniczi

przëczasniczi

Wëzwëskôj słowiznã z zadania 3. i napiszë wiérztã ò mëmie. A mòże ùdô sã chòc krótką fraszkã?
Dlô przëbôczeniô:
Fraszka – krótkô żartoblëwô, rimùjącô wiérzta, napisónô
ze szpòrtowną ùdbą. Czãsto kùńczi sã pùentą. W pòlsczi
lëteraturze pierszé fraszczi piselë m. jin. Mikòłôj Rej i Jón
Kòchanowsczi. Letczi ôrt pisaniô nie òznôczô, że tematika
jich je mało wôżnô. Baro czãsto ò wôżnëch sprawach pòécë
piselë òsoblëwie fraszczi.
Mòja mëma dobrze wié
Jak chto długò w wërach spi.
Czë swą jizbã mô sprzątnioné
I z kògùm na kùpisze je ùmówiony
Òna przëzérô sã w Tobie jak w zdrzadle
Nie próbùj ji łgac, bò i tak wëzgòdnie.

4

Czë wiérztë Ewë Warmòwsczi mòże nazwac fraszkama? Ùdokaznij swój òsąd.
143

Tatkòwi…
Wszëtcë pamiãtają, że Mëmczin Dzéń je 26 maja, a Tatków Dzéń jesz wszëtcë sã nie wpiselë
do swòjich kalãdôrzów. Swiãto òjców òbchôdómë 23 czerwińca. Jak pòdôwô internetowô
encyklopediô, w Pòlsce ten dzéń swiãtëjemë òd 1965 rokù . W rozmajitëch krajach tczą
swòjich òjców w jiné dnie, i tak: w Italie, Hiszpanie i Pòrtugalie w sw. Józwa tj. 19 strëmiannika,
w Miemcach w swiãto Wniebòwstąpieniô Pańsczégò (40 dniów pò Jastrach), w krajach
skandinawsczich – drëgô niedzela lëstopadnika, a w Dëńsczi 5 czerwińca. Turcjô, Francjô,
Anielskô i Ùkrajina òbchôdają ten dzéń w trzecą niedzelã czerwińca.

☺

1

Przeczëtôj pò cëchù wiérztã Michała Piépra. Dôj bôczënk na bòhatera tegò dokazu.
Michôł Piéper

Dlô Tatka
Cëchòsc òsta pò Ce,
Mie braknie wieczórnégò szemaru,
Czedë Të czëtôł gazétã na zeslu,
Nacyganiégò zégra
Òn zapôdł w spik razã z Tobą,
Kaszlu, niedzélnégò pôłnia.
Të wzął ze sobą mòje dzectwò
Ju nie je tak samò.
Czë je tam tak, jak Të so rojił.
Jô brëkùjã nowé lëstowé marczi,
Mónetë, pielgrzimczi, òrszôk.
Długò pò Ce, czej so szedł
Na niebny Piotrowi rejón,
Roznaszac lëstë, pióra anielsczé,
Më midzë Twòjima rzeczama
Wònilë pôchã
Zmiészóną z cygaretama ë lékama
Pôchã, jaką dobrze pamiãtóm,
Czej do Ce jem sã przecyskôł
Żałujã – jô robił to za mało.
Że Ce nie mùjkôł w nocë,
Czej jem przë Twòjim łóżkù nie spôł.
Roznaszôj lëstë w niebie.
A më w mòdlëtwie kôrtkã
Z wzdichnienim Cë slemë.
Michôł Piéper, Wanoga pò mëslach, Banino–Remiô 2002, s. 26.

2

Chto je pòdmiotã liricznym? Co mòże ò nim rzec?

3

Co mòże rzec ò bòhaterze ti wiérztë? Czegò dowiadëjemë sã ò jegò żëcym?
Wskażë pasowné wëjimczi dokazu.

4

Przezdrzë bùdowã ti wiérztë. Co mòżemë ò ni rzec? Jaczi to ôrt pòezje?

5

Napiszë kôrtkã, ò jaczi wspòminô pòdmiot liriczny. Co nót je w ni napisac?
Pòdzelta sã swòjima bédënkama.

144

Zjôzd Kaszëbów
Rôz w rokù, na pòczątkù lëpińca je wiôldżé swiãto dlô Kaszëbów z całégò swiata
– Zjôzd Kaszëbów. Zéńdzenié to òdbiwô sã na wdôr sparłãczeniô terenów zamieszkałëch przez Kaszëbów w jednym wòjewództwie – pòmòrsczim. Rok 1999, czedë
Kaszëbi zòrganizowelë ùroczësti przejôzd baną z Hélu do Chònic, ùznôwô sã
za pierszi zjôzd. W pòstãpnëch latach do nazwë òstało dodóné słowò „swiatowi”
i tak òd wicy jak dwùch dekadów Kaszëbi ceszą sã wespół swòją bëtnoscą.
Kòżdi zjôzd mô swòje pónktë stałé, taczé jak: przejôzd baną „Transcassubia”,
przemarsz ùlicama miasta, co je gospòdarzã, mszô swiãtô z liturgią Słowa
w jãzëkù kaszëbsczim, òdsłoniãcé pamiątkòwi tôflë i rozmajité rozegracje.
1

Òbezdrzë program ò Zjezdze Kaszëbów we Wdzydzach w 2016 rokù.

Tran

scas

subi

a

2

Zaplanuj wanogã swòji rodzënë na Zjôzd Kaszëbów tak, żebë w tã i nazôd jachac baną
Transcassubia. Dôj bôczënk na program i rozmajité atrakcje, jaczé przeszëkòwôł òrganizator
imprezë. Stwòrzë plan wanodżi, co bãdze miôł w bôczënkù zainteresowania twòji familie.

3

Zaprojektuj plakat na pòstãpny Zjôzd Kaszëbów. Wëszukôj wiadła ò môlu i przëszëkùj
program tegò kaszëbsczégò swiãta.
145

Słowôrzk
B

E

bestri – kolorowy, pstry

erlisztë – błędne ogniki na bagnach

bédënk – propozycja
bënë – w środku/ wewnątrz
biliczka – siekierka, toporek
blat – kuchnia z paleniskiem
bòrowiczé – krzaczki borówki
bóma – drzewo
bómelk – łańcuszek do zegarka

F
féfka – szklana lufka do palenia papierosów
fedrowac – tu: być wezwanym
fidel – tu: zadowolony, wesół
fizmatenta – tu: ceremoniały, rytuały

brëmza - harmonijka
bùger – 1) hałas, trzask 2) kuksaniec

G
gòrniô – smolna pochodnia

C
camer – kłoda
cemże – ciemności
cërzón – człowiek śmiały, niedelikatny
chëbny – zdradliwy, mylny
chwat – zręczność

gòwarzëstwò – towarzystwo
gôrcz – niewielki gród
gôrmistrz – odpowiedzialny za sieci
gôrń – łuna, poświata
gùlôk – indyk
gwôsny – własny

czela – kielnia
czéda – łańcuch

H

czidélc – głupiec, szaleniec

harap – bicz na psy myśliwskie
hùńcfòt – szelma, łobuz

D
damic – milczeć

J

dëmic – kurzyć, czadzić

jërk / jurk – żarnowiec

dëcht – całkiem

jedżelny – tu: cieniutki, igielnej grubości

dejadë – jednak

jôzc – jaźwiec

deja – idea
dérowac – trwać
dobëtnik – zwycięzca

K

dochlebié – omasta i dodatki do chleba

kanąc – stanąć

dôlëbóg – zaiste!, doprawdy!, Bóg mi świadkiem!
(wëkrzëknik, partikùła)

kawel – los

dunë – wydmy

klëka – wiadomość

dzyrskòsc – odwaga

kluza – więzienie

klapa – plotka

147

kòrka – drewniany chodak

N

kòrzenica – perz

nabëkac – narąbać

kòzebòk – samiec kozy

nichto – kto(ś), co(ś)

kórzczew – chochla

nieùbëtk – niepokój

kôrbic – rozmawiać

niezjiscony – niespełniony

krëjamnota – tajemnica

nórt – kąt, róg pokoju

króm – oprócz

nót – trzeba

kùrp – stary but

nôżadniészi – najbrzydszy

L

Ò

lëgòtny – ochoczy

òbdac sã – zaniechać, zaprzestać

lëtkùp – (dawniej) poczęstunek przy korzystnej
transakcji kupna-sprzedaży

òchlena – oszustwo, nęcenie

lecësz – skobel
lekùcz – czermień błotna, kalia

òchlëc – prosić
òbfërtowac – uwijać się, zabiegać o coś
ògarniac – uprzątnąć, oporządzić
ògróżka – gorączka

Ł

òkòma – oprócz

łacznie – łapczywie

òmana – omam, zjawa

ławelnica – tron

òsóbnota – samotność

łończi – zeszłoroczny

òszôc – perz

łudżi – tu: pastwiska

òtrok – wnuk

M

P

maklanié – dotykanie

papla – topola

malbrónka – stokrotka

pałąg – pałąk, kabłąk

mést – bodaj, chyba

parcelant – nabywca części ziemi, parceli

miazdra – cera, skóra, zdrowy kolor twarzy

pażãc – łąka

miónczezna – rywalizacja, zawody

pòmión – odgłos

mir – (s)pokój

pòsowa – sufit

misząg – zaprawa murarska

pòtłuka – włóczęga/poniewierka

mòrzëc – zamęczyć, uśmiercić

pòtrôwnica – poziomka, także truskawka

mòrzëca – wodna panna, rusałka

półòstrów – półwysep

môrlëna – zagniecenie, zmarszczka

pôcha – zapach

mùlk – ukochany

priza – więzienie, także: porcja lub miarka czegoś
przãtro – piętro
przeńdzewac – przenikać
przitczi – stromy

148

R

Ù

rojic – marzyć

ùkôzka – zjawa

rozkraczé – rozstaje, skrzyżowanie

ùrbin – pasta do butów

rozwark – kierat
rowarsczi – łobuzerski, psotny
rzezëc – rzęzić

W
warowac – czekać, pilnować
wãps – kaftan, marynarka

S

wëbëtny – wytrwały

skórc – szpak

wëmanic – wyłudzić

skrãtny – zwinny

wësmiéwno – drwiąco, ironicznie

smãtwic – smucić

widk – płomyk, ognik

sómny – samotny

wiła – rusałka

spòsób – 1) sposób 2) wiano

wôrny – ciężarowy, towarowy

sta – duża ilość

wôrskac – warczeć, trzeszczeć

stółk – krzesło, taboret

wrotka – furtka

szach – długa drewniana tyczka
szalunk – szalunek, obudowa z desek
przygotowana pod wlanie betonu

Z

szërmëcel – nieporządek, bałagan

zgło – koszula

szarwark – folwark

zjiscëc – sprawdzić się, spełnić, ziścić

szarwarkòwi – folwarczny

zmerkac – spostrzec

szeroczk – głębokie naczynie na mleko

zuchternosc – odwaga, śmiałość

lub twaróg

zybiô – trzęsawisko

szpión – szpieg
sztelowac – zgrywać się
sztof – materiał

Ż
żëczny – życzliwy
żimkò – ciężko, trudno

T

żôrotny – biedny, ubogi, godny politowania

tacewiskò – schron, miejsce ukrycia
tëmrôtowi wóz – wóz z bocznymi deskami
taszlãpa – latarka
tëpa – ogon
topk – blaszany kubek
trulôcz – żuraw

149

Spisënk zamkłoscë na platce CD
1. Aleksander Majkowski, Żëcé i przigòdë Remùsa, rozdz. XVII, czyta Zbigniew Jankowski, s. 17
2. Aleksander Majkowski, Żëcé i przigòdë Remùsa, rozdz. XXII, czyta Zbigniew Jankowski, s. 72
3. Hieronim Derdowski, Ò panu Czôrlińsczim co do Pùcka pò sécë jachôł, frag. rozdz III Miedzëmòrzé Hél
i trzë kãpë, czyta Tomasz Fopke, s. 90
4. Aleksander Majkowski, Żëcé i przigòdë Remùsa, rozdz. XXIX, czyta Zbigniew Jankowski, s. 96
5. Słëchòwiszcze kaszëbsczé pt. Spiącé wòjskò, s. 104
6. Utwór: Wilijny widk, słowa: Tomasz Fopke, muzyka: Piotr Kapczyński, Marcin Popek,
wykonawca: zespół rockowy Chëcz, s. 128
7. Utwór: Swiat przed Tobą klękł, wykonanie: Chór Kameralny Discantus, Orkiestra Kameralna Progress,
s. 132
8. Utwór: Bibi, bibi ..., słowa i muzyka: Jan Trepczyk, śpiew: Joanna Limańska – sopran,
fortepian: Witosława Frankowska, s. 133

1,2,4 – nagrania rozdziałów powieści Aleksandra Majkowskiego w wykonaniu Zbigniewa Jankowskiego
pochodzą z audiobooka wydanego przez Zrzeszenie Kaszubsko-Pomorskie. Nagranie zarejestrowano
w Studiu Nagrań Radia Gdańsk. Realizacja, reżyseria, mastering: Jacek Puchalski. Gdańsk 2019.
3 – nagranie rozdziału poematu Hieronima Jarosza Derdowskiego w wykonaniu Tomasza Fopkego
pochodzi z audiobooka wydanego przez Kaszubską Agencję Artystyczną z Chwaszczyna. Realizacja
nagrań: Tadeusz Korthals, North Studio.
5 – słuchowisko kaszubskie Spiącé wòjskò wydane przez Zrzeszenie Kaszubsko-Pomorskie oddział
w Chwaszczynie. Przygotowanie artystyczne Ludmiła Gołąbek. Tekst i muzyka: Ludmiła Gołąbek.
Aranżacje Tadeusz Korthals Noth Studio, Chwaszczyno 2013.
6,8 – piosenki pochodzą z płyty CD Kaszëbi na Gòdë wydanej w roku 2003 przez Dziennik Bałtycki
i Wydawnictwo Region.
7 – utwór pochodzi z płyty CD Macieja Bolewskiego Gòde na Kaszëbach – kaszubskie kolędy. Utwory
zostały wykonane przez Chór Kameralny Discantus pod dyrekcją Sławomira Bronka oraz Orkiestrę
Kameralną Progress pod dyrekcją Szymona Morusa. Realizacja nagrań, mastering: Jacek Puchalski –
Radio Gdańsk 2012.

150

Bibliografiô
Bork B., Lesôcczé pòwiôstczi ë jiné dokôzë, Wejherowo 2002.
Budzisz A., Dokôzë, Gdynia 2007.
Derdowski H., Ò panu Czôrlińsczim, co do Pùcka pò sécë jachôł, Gdańsk 2007.
Dominik A., Domienikòwé pòwiôstczi, Gdiniô 2015.
Drzeżdżon J., Brawãdë, Gdańsk 2012.
Drzeżdżon R., Fopke T., Rómka & Tómka Kôrbiónka, Gdynia 2010.
Hebel A., Droga wòlnëch lëdzy, Luzino 2020.
Heyke L., Kaszëbsczé spiewë, Gdańsk 1999.
Jan Trepczyk, Aleksander Labuda, Jan Rompski, Stefan Bieszk, Franciszek Grucza, Feliks Marszałkowski.
Poezja Zrzeszyńcow, Biblioteka Pisarzy Kaszubskich, t. 8, Gdańsk 2013.
Karnowski J., Dramaty, Gdańsk 2011.
Kucharski R., Natrzecy J., Szczeniã Swiãców, Bytów 2009.
Janke S., Mòrzkùlowie, Warszawa 2021.
Janke S., Psë, Gdańsk 2015.
Lew-Kiedrowska W., Dzéwczątkò i róża, Słëpsk 2003.
Lewna K., Mòtowidlo, Wejherowo 2016.
Łajming A., Czterolistna koniczyna, Gdańsk 1985.
Łajming A., Bajki, 2014.
Majkowski A., Żecé i przigòdë Remùsa, Oficyna Czec.
Malicki L., Rok obrzędowy na Kaszubach, Gdańsk 1986.
Mamelski J., Kaszëbsczé legeńdë, Gdynia 2010.
Mamelski J., Gôdczi òb drogã do nieba, Gdańsk 2019.
Pieper M., Wanoga pò mëslach, Banino–Rumia 2002.
Pryczkowski E., Na jimiã Bòsczé, Gduńsk 2000.
Sychta B., Słownik gwar kaszubskich na tle kultury ludowej, Wrocław–Warszawa–Kraków 1968.
Trepczyk J., Lecë chòrankò, Wejrowò 1997, s. 99.
Twardowski J., Nie przyszedłem pana nawracać. Wiersze 1945–2006, Poznań 2009.
Ugowska B., Język kaszubski dla pracujących II, Gdańsk 2007.
Ugowska B., Zdebło na swiat cësnãté, wyd. Szos, Gdynia–Wejherowo 1996.
Warmowska E., A serce bije jedno…, Bącka Huta 2009.
Warmowska E., Wiérztë i òpòwiôdania zebróné, Bącka Huta 2017.
W krôjnie kaszëbsczich brawãdów, red. Bożena Ugowska, Gdańsk 2018.
W wieczórny dôce. Niestwòrzoné pòwiôstczi z Kaszëbsczi. Ze Słowôrza Zëchtë, oprac. Grzegorz J. Schramke,
Gdynia 2008.
„Pomerania” 2007, nr 4 („Najô ùczba”, s. I).
„Pomerania” 2013, nr 7–8.
„Pomerania” 2021, nr 12.

151

