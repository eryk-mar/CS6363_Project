Hana Makùrôt

Gramatika
kaszëbsczégò
jãzëka

Hana Makùrôt

Gramatika
kaszëbsczégò
jãzëka

Gdańsk 2016

Książka pomocnicza jest finansowana przez
Ministerstwo Edukacji Narodowej
Książka pomocnicza do nauki języka kaszubskiego.

recenzent:
prof. UG, dr hab. Dušan Paždjerski
korekta:
Bożena Ugowska
koordynacja wydawnicza:
Lucyna Radzimińska
skład, redakcja graficzna, projekt okładki:
Agata Przybylska

Copyright by Zrzeszenie Kaszubsko-Pomorskie
Gdańsk 2016

wydawca:
Zrzeszenie Kaszubsko-Pomorskie
ul. Straganiarska 20-23
80-837 Gdańsk

biuro@kaszubi.pl
www.kaszubi.pl
isbn 978-83-62137-97-8

s pi s ë n k z a m k ł o s c ë

		
wprowadzenié

9

1. f ò n e t i k a
11
1.1. Spòdlowé pòchwôtë fòneticzné
12
1.2. Fòneticzny alfabet
13
1.3. Wòkaliczny system kaszëbsczégò
		 lëteracczégò jãzëka
18
1.4. Kònsonanticzny system kaszëbsczégò
		 lëteracczégò jãzëka
20
1.5. Fòneticzné procesë w kaszëbiznie tikającé
		 sã samòzwãków
22
1.5.1. Labializacjô samòzwãków o, u, ó
22
1.5.2. Problem rësznégò e a jiné mòrfònologiczné samòzwãkòwé
		 alternacje w kaszëbsczim jãzëkù
24
1.5.3. Wstawné samòzwãczi
25
1.5.4. Przejinaczi artikùlacji samòzwãków
		 w zanôleżnëch pòzycjach
27
1.5.5. Zawãżenié artikùlacji dôwnégò samòzwãkù ę
		 i jegò denazalizacjô
28
1.6. Fòneticzné procesë w kaszëbiznie tikającé
		 sã spółzwãków
30
1.6.1. Depalatalizajcô spółzwãków ć, , ś, ź
30
1.6.2. Afrikatizacjô tilnojãzëkòwëch spółzwãków kʹ, gʹ
		 do pòstacë cz, dż
31
1.6.3. Asymilacje, disymilacje i ùproscenia
		 spółzwãkòwëch karnów
32
1.6.4. Zanikniãcé zwiarcô òb czas wëmòwë spółzwãkù dz.
		 Ùchòwanié archajiznowi artikùlacji spółzwãkù z
		w leksemach zwón, zwãk.
34
1.6.5. Proteticzné spółzwãczi
35
1.6.6. Rozwij dôwnëch strzódgłosowëch dwùzwãków el,
		
or nachôdającëch sã w pòzycji midzë dwùma spółzwãkama 37
1.7. Słowny akcent
38

2. f l e k s j ô
2.1. Spòdlowé fleksyjné pòchwôtë
2.2. Prawidła klasyfikòwaniô słowów do partów mòwë
2.3. Czasnik
2.3.1. Òsobòwé fòrmë czasnika a fòrmë infinitiwù. Òtmiana
		 czasników przez òsobë i lëczbë w ternym czasu
2.3.2. Ùszłé czasë i zaùszłi czas
2.3.3. Przińdné czasë w kaszëbsczim jãzëkù
2.3.4. Nôdżibë: òznajmòwnik, rozkazownik, zastrzégòwnik
2.3.5. Ùstôw czasnika
2.3.6. Aspekt
2.3.7. Mionoczasniczi
2.4. Jistnik
2.4.1. Klasyfikacjô jistników z pòzdrzatkù na znaczenié
2.4.2. Gramaticzné kategórie jistnika
2.4.3. Deklinacjô jistnika
2.4.3.1. Pòdzélënk jistników na deklinacje
2.4.3.2. Òglowé bôczënczi tikającé sã òtmianë jistników
2.4.3.3. I deklinacjô (chłopskô deklinacjô)
2.4.3.4. II deklinacjô (białogłowskô deklinacjô)
2.4.3.5. III deklinacjô (dzecnô deklinacjô)
2.5. Znankòwnik
2.5.1. Deklinacjô znankòwników
2.5.2. Stãpniowanié znankòwników
2.5.3. Dosebny znankòwnik.
		 Deklinacjô dosebnëch znankòwników
2.6. Zamiono
2.6.1. Klasyfikacjô zamionów
2.6.2. Òtmiana personowëch zamionów
2.6.3. Òtmiana jinëch jistnikòwëch zamionów
2.6.4. Òtmiana dosebnëch zamionów i jinëch
		 znankòwnikòwëch zamionów

41
42
42
43
43
46
50
53
55
56
57
58
59
59
61
61
62
62
66
69
72
73
76
77
80
80
81
82
83

2.7. Wielnik
2.7.1. Klasyfikacje wielników
2.7.2. Spòdlowé wielniczi
2.7.3. Pòòstałé tipë wielników
2.8. Nieòtmieniwné partë mòwë
2.8.1. Przëczasnik
2.8.2. Przëmiono
2.8.3. Wiążëna
2.8.4. Krziknik
2.8.5. Partikla
3. s ł o w ò b ù d o w i z n a
3.1. Spòdlowé i pòchódné słowa, a téż jiné pòchwôtë
		 z zasygù słowòbùdowiznë
3.2. Słowòbùdowizna jistników
3.2.1. Òdjistnikòwé jistniczi
3.2.1.1. Jistniczi ùsadzoné òd jinëch jistników
		 za pòmòcą sufiksów
3.2.1.2. Òdjistnikòwé deriwatë prefiksalné
3.2.2. Òdznakòwnikòwé jistniczi
3.2.3. Òdczasnikòwé jistniczi
3.2.4. Zroscënë i zesadzenia
3.3. Słowòbùdowizna znankòwników
3.3.1. Znankòwniczi mòtiwòwóné przez czasniczi
3.3.2. Òdjistnikòwé znankòwniczi
3.3.3. Znankòwniczi ùsadzoné òd przëmionowëch rzeczeniów
3.3.4. Znankòwniczi ùsadzoné òd jinëch znankòwników
3.3.5. Znankòwniczi ùsadzoné òd przëczasników
3.3.6. Zesadzoné znankòwniczi
3.4. Słowòbùdowizna czasników
3.4.1. Òdczasnikòwé czasniczi
3.4.2. Òdjistnikòwé czasniczi
3.4.3. Òdznankòwnikòwé czasniczi
3.5. Słowòbùdowizna przëczasników
3.6. Zdrobniałé fòrmë

88
88
89
92
95
95
98
99
100
101
105
107
107
108
108
115
116
119
122
124
124
125
126
128
130
131
133
134
136
138
141
143

4. s y n t a k s a
4.1. Spòdlowé wiadła z zasygù syntaksë
4.2. Partë zdaniô
4.2.1. Subiekt
4.2.2. Predikat
4.2.3. Dofùlowanié
4.2.4. Przëdôwk
4.2.5. Òkòlnik
4.3. Karno subiektu i karno predikatu
4.4. Zrzeszënk zgòdë, zrzeszënk rządu,
		 zrzeszënk przënôleżnotë
4.5. Zdania wespółrzãdno zesadzoné
4.6. Zdania pòdrzãdno zesadzoné
4.6.1. Zdania pòdrzãdno zesadzoné subiektowé
4.6.2. Zdania pòdrzãdno zesadzoné òrzecznikòwé
4.6.3. Zdania pòdrzãdno zesadzoné dofùlowaniowé
4.6.4. Zdania pòdrzãdno zesadzoné przëdôwkòwé
4.6.5. Zdania pòdrzãdno zesadzoné òkòlnikòwé
4.6.5.1. Zdania òkòlnikòwé célu
4.6.5.2. Zdania òkòlnikòwé czasu
4.6.5.3. Zdania òkòlnikòwé môlu
4.6.5.4. Zdania òkòlnikòwé spòsobù
4.6.5.5. Zdania òkòlnikòwé stãpnia i miarë
4.6.5.6. Zdania òkòlnikòwé przëczënë
4.6.5.7. Zdania òkòlnikòwé zastrzedżi
4.6.5.8. Zdania òkòlnikòwé przëzwòleniô
4.7. Zdania wielerazowò zesadzoné
4.8. Mionoczasnikòwi równowôżnik zdaniô jakno
		 składnik zesadzonëch zdaniów
4.9. Szëk słowów w zdanim

147
148
149
149
152
153
154
155
156

		 Wëjasnienié skrócënkù
		Bibliografiô

174
174

157
158
160
160
161
161
162
163
164
164
165
166
167
167
168
169
170
171
172

w pro wa dz e n i é
Hewòtnô ksążka je òbrobienim kaszëbsczi gramaticzi. Òpisëje òna gramaticzné znanczi terôczasnégò lëteracczégò kaszëbsczégò jãzëka. Donëchczas
nie wëszło drëkã niżódné fùl òprôcowanié gramaticzi standardowi kaszëbiznë. Pierszé gramaticzné òbrobienia kaszëbsczégò jãzëka pò miemieckù ùsadzył Florión Cenôwa w XIX stalatim pòd titlama Kurze Betrachtungen über die kaßubische Sprache, als Entwurf zur Grammatik (Ceynowa
1998) i Zarés do Grammatikj Kaŝébsko-Słovjinskè Mòvé (Ceynowa 1879),
przedolmacził òn téż na kaszëbiznã, pòprawił i dofùlowôł napisóné pò
ruskù, ale niewëdrëkòwóné w nym jãzëkù, gramaticzné bôczënczi aùtorstwa Ismaela Srezniewsczégò (Sreznevskij 1997, 52-60; Ceynowa 2001,
61-130). Aùtorama nieòpùblikòwónëch gramatików bëlë Aleksãder Majkòwsczi i Aleksãder Labùda. Robòta Majkòwsczégò Gramatyka kaszubska je w rãkòpisu i maszinopisu przechòwiwónô przez Mùzeùm Kaszëbskò-Pòmòrsczi Pismieniznë i Mùzyczi w Wejrowie (Majkowski 1937, rps,
mps). W nym samim môlu nachôdô sã maszinopis òbrobieniô Labùdë
pòd titlã Podręczna gramatyka kaszubska (Labuda 1978, mps). Òprôcowania napisóné przez nëch trzech wëmienionëch wëżi ùsôdzców prezentëją normã ùstaloną przez aùtorów, stosowóną w jich gwôsnëch tekstach,
i w wiôldżim stãpniu są òpiarté na jich domôcëch gwarach. Wjimnym
nôùkòwim òpisanim gramaticzi dialektalny kaszëbiznë je wëdrëkòwónô
w latach 1927-1937 trzëtomòwô Gramatyka pomorska Friedricha Lorentza (Lorentz 1927-1937). Òpùblikòwónô w 1981 r. ksążka Édwarda Brézë
i Jerzégò Trédra zatitlowónô Gramatyka kaszubska (Breza, Treder 1981)
téż przedstôwiô gramaticzny system kaszëbsczich gwarów – ksążka ta
przez niejednëch ùznôwónô bëła za normatiwną temù, że wëeliminowóné
òstałë z ni mni pòwszechné jãzëkòwé znanczi kaszëbiznë.
Przedstawionô tuwò robòta – jinak jak wëmienioné wëżi prôce – je gramaticznym òbrobienim ò normatiwny przirodze. Pòwstała òna na spòdlim
òbserwacjów wëmòwë i zapisënkù tekstów ùsadzonëch w dzysdniowi lëteracczi kaszëbiznie, a téż w òpiarcym ò specjalisticzné lingwisticzné artikle
i mònografie, atlas i słowarzë kaszëbsczégò jãzëka. Przëmiôrë słowów, słownëch rzeczeniów i zdaniów pòchôdają z rozmajitëch zdrzódłów taczich,
jak: Słownik gwar kaszubskich na tle kultury ludowej Bernarda Zëchtë, Gramatyka pomorska Friedricha Lorentza, Atlas językowy kaszubszczyzny i dia9

lektów sąsiednich, Słownik polsko-kaszubski Jana Trepczika, Wielki słownik
polsko-kaszubski Eùgeniusza Gòłąbka, a téż Kaszëbsczi słowôrz normatiwny
negò aùtora
Napisanié hewòtnégò dokazu zajimnãło mie 9 lat. Òd 2007 do 2015 r.
w dodôwkù „Najô Ùczba” doparłãcziwónym do cządnika „Pomerania”
bëłë pùblikòwóné fragmentë przedstawiony tuwò ksążczi. Te apartné
drëkòwóné chùtczi dzéle òstałë hewò zebróné i rozszerzoné ò nowé zagadnienia. Zaprezentowóné w Gramatice kaszëbsczégò jãzëka lingwisticzné
kwestie w wikszim dzélu bëłë kònsultowóné z s.p. prof. Jerzim Trédrã za
jegò żëcô.
Jeżlë jidze ò przëjimniãtą metodologiã robòtë, brała jem za mòdło jiné
gramaticzi terôczasnëch słowiańsczich jãzëków. Wëzwëskiwała jem przede
wszëtczim gramaticzné òpisënczi pòlsczégò jãzëka, ale téż jinëch jãzëków:
słowacczégò, czesczégò, serbsczégò. Zwënégòwała jem téż zamkłoscë
donëchczasnëch kaszëbsczich gramatików, w òsoblëwòscë kòrzëstała jem
z ksążków Gramatyka pomorska Friedricha Lorentza i Gramatyka kaszubska. Zarys popularny Édwarda Brézë i Jerzégò Trédra.
Przedstawiony dokôz je adresowóny do wszëtczich òsobów zainteresowónëch kaszëbsczim jãzëkã, w òsoblëwòscë dlô ùczniów, sztudérów kaszëbsczi etnofilologii, szkólnëch kaszëbsczégò jãzëka, piszącëch pò kaszëbskù
i téż do òsób ùczącëch sã kaszëbiznë. Gramaticzną terminologiã jem ùsôdza przede wszëtczim w òpiarcym ò internacjonalné słowa, bôczącë na to,
że ksążka ta mòże téż bëc zwënégòwónô przez cëzyńców, òsoblëwò przez
mòwnoùczałëch slawistów.
Serdeczno dzãkùjã prof. Dušanowi Paždjersczémù za bôczënczi i doradë,
jaczé pòmògłë mie zbëlnic hewòtną ksążkã.

10

fònetika je dzélã gramaticzi, chtëren zajimô sã zwãkama mòwë. W jegò òbrëmim badérëje sã w pierszi rédze
same zwãczi, chòc w zasyg problemów òmôwiónëch
przez fònetików wchôdają téż fòneticzné procesë. Fònetikã mòże rozezdrzewac synchrónno (z pòzdrzatkù
dzysdniowégò stanu jãzëka) i diachrónno (z pòzdrzatkù
historicznégò rozwiju jãzëka). W hewòtnym òbrobienim przede wszëtczim dôwô sã merk na terôczasny stój
fòneticzny stronë jãzëka, chòc dôwô sã téż bôczënk na
historiczné zastrzedżi, pòkazywającé sã òsoblëwò òb
czas òpisënkù fòneticznëch procesów, chtërne są òdzdrzadlenim tegò, co dzejało sã w kaszëbsczim jãzëkù
przódë.

1.1.

s p ò d lo w é p ò c h w ô t ë f ò n e t i c z n é

Fònem – to nômniészô abstrakcyjnô jednostka zwãkòwégò systemù
jãzëka, jakô dôwô mòżlëwòtã zjinaczëwac znaczenia. Na przëmiôr jeżlë
mdzemë rozezdrzéwelë słowa: dak, jak, mak, mòżemë rzeknąc, że jinaczą sã òne leno pierszim fònemã, w słowie dak je to fònem d, w drëdżim
słowie – j, w slédnym – m.
Zwãk – je nômniészim głosã lëdzczi mòwë, jaczi mòżemë ùczëc. Zwãczi
dzelą sã na samòzwãczi i spółzwãczi, a w kaszëbsczim jãzëkù je jich razã
46: a, ą, ã, b, b', c, cz, d, dz, dż, e, é, ë, f, , g, g'  , h (ch), h' (ch' ) (a téż zwãczné
równoznaczënë zwãków h (ch), h' , (ch' )), i, j, k, k', l, ł, m, m' , n, ń, o (ò), ó,
ô, p, p' , r, rz, s, sz, t, u (ù), w, ẃ, z, ż.
Lëtra – nót je jã rozjinaczëc òd zwãkù, lëtra je leno graficznym zapisënkã zwãkù. Lëtrów w kaszëbsczim alfabece mómë 35 i są òne nôslédné:
a, ą, ã, b, c, d, e, é, ë, f, g, h, i, j, k, l, ł, m, n, ń, o, ò, ó, ô, p, r, s, t, u, ù, v, w,
y, z, ż.
rozapartnienié midzë zwãkã a lëtrą
Jiwer z rozjinaczenim zwãków i lëtrów bierze sã stądka, że równoznaczëną
niejednëch kaszëbsczich zwãków je wicy jak jedna lëtra. Na przëmiôr jeżlë
wezniemë słowò leno, tej mòżemë scwierdzëc, że mómë w nim 4 zwãczi i 4
lëtrë. Równak w słowie rzma mómë 3 zwãczi i 4 lëtrë, w słowie chëcz mòżemë wëapartnic 3 zwãczi i 5 lëtrów. Sparłãczenia lëtrów ch, cz, dz, dż, sz, rz
òznôczają jeden zwãk, ale skłôdają sã òne z dwùch lëtrów, są to tak zwóné
dwaznaczi. Òkróm tegò mómë w kaszëbiznie zwãczi, chtërne wëmôwióné
y
są diftongiczno, np. w słowie ùbëtk mómë 6 zwãków [uub tk] i 5 lëtrów.
Òsóbnégò òmówieniô wëmôgają téż zmitczenia: i mòże ˆbëc abò samòstójnym samòzwãkã, abò lëtrą, chtërna leno mitczi, ale ni mô statusu samòstójnégò samòzwãkù. Jeżlë lëtra i wëstąpiwô przed samòzwãkã, np. w słowie
czwiôrtk, tej je òna blós znakã zmitczeniô, za to jeżlë lëtra i wëstąpiwô przed
spółzwãkã abò na kùńcu słowa, tej òznôczô òna samòstójny samòzwãk, np.
lëpińc, stôri.
12

1. 2 . f ò n e t i c z n y a l fa b e t

Z pòzdrzatkù na to, że òrtografny kaszëbsczi pisënk nie je pisënkã czësto
fòneticznym, dlô precyzyjnégò òdzdrzadleniô wëmòwë ùsadzony òstôł
fòneticzny alfabet. Zapisënk zgódny z fòneticznym alfabetã pòzwôlô lepi
pòkazac jawerną artikùlacjã zwãków. Jegò brëkòwanié tuwò wënikô z rozjinaczeniów midzë kaszëbską wëmòwą a pismã.
Alfabet fòneticzny wëzwëskiwóny w hewòtny gramatice je zmòdifikòwónym i ùprosconym Slawisticznym Alfabetã Fòneticznym, chtëren òstôł
ùsadzony dlô zapisënkù zwãków słowiańsczich jãzëków. Wprowadzoné
mòdifikacje bëłë wëchôdënkã apartnosców wëstąpiwającëch w kaszëbiznie.
Łacyńsczi alfabet nie béł w sztãdze òdzdrzadlëc wszëtczich kaszëbsczich
zwãków i fòneticznëch procesów. Przedstawiony niżi alfabet òpiarti je na
symbòlach stosowónëch w łacyńsczim alfabece, ale dodôwkòwò wprowadzoné są do niegò gwësné diakriticzné znaczi i nôdpisë nad lëtrama. W nym
alfabece kòżdi zwãk je zapisywóny jedną lëtrą i wiedno je to ta sama lëtra.
fòneticzny alfabet, brëkòwóny dlô zapisënkù
kaszëbsczich zwãków

lëtrë
fòneticznégò
alfabetu

a
ų
ą
b
b'
c
c'
č'
d
d'

przëmiôr
transkripcji

[apartny]
[kųsk]
[dąž΄ c]
[bl'iza]
[b'ina]
[cotka]
[c'igareta]
[č'erv' ińc]
[dalek]
[d'ixt’ix]

òrtografny
zapisënk

apartny
kąsk
dãżëc
bliza
bina
cotka
cygareta
czerwińc
dalek
dichtich
13

[ eiac]

<
e
e
ı
f
f'
g
g'
x
x'
γ
γ́'
i
i
k
k'
l
l'
u
ˆ
m
m'
n
n'
ń
ŋ
o
e
y
ů
p
p'
r
14

[<ipči]
[element]
e
[dı l]
[kr iamno]
[fana]
[f'ilm]
[gdova]
[g' imnazjum]
[x č']
[x'iž΄i]
e
[groγ ziım]
[groγ́' i kaš΄a]
[z'imk]
[iastr ]
[kam]
[k'ino]
[l dac]
[l'ińcux]
[ugac]
ˆ e
[mı va]
[m' i ]
[naš΄ińc]
e
[uen' i i y]
ˆ
[ńiv'izna]
[gaŋk]
[rok]
e
[y rt]
[růvnak]
[prav'ie]
[p' ix]
e
[rı ga]
'

dzejac
dżibczi
element
dél
krëjamno
fana
film
gdowa
gimnazjum
chëcz
chiżi
groch zjém
groch i kasza
zymk
jastrë
kam
kino
lëdac
lińcuch
łgac
méwa
midzë
naszińc
òn i jô
niwizna
gank
rok
ôrt
równak
prawie
pich
réga

r'
s
s'
š΄
š
š'
t
t'
y
u
v
v'
z
z'
ž΄
ž
ž'
  

[r'ixt’ix]
[skuežńe]
ˆ
[s'in]
[š΄ad'i]
e
[pš try fk]
[pš'ińc]
[teskńic]
e
[t'i ıń]
y  
[zu pa]
[vaua]
ˆ
[v' idno]
[zw sk]
[z'ib]
[ž΄dac]
e
[bžyt]
[gž'im]
  

richtich
skòrznie
syn
szadi
przëtrôfk
przińc
tesknic
tidzéń
zupa
wała
widno
zwësk
zyb
żdac
brzôd
grzim

diakriticzné znaczi i nôdpisë nad lëtrama

pòchëłi sztriszk nad lëtrą òznôczô, że mómë do ùczinkù z mitczim
spółzwãka; w kaszëbiznie taczim zwãkã je strzédnojãzëczny spółzwãk
ń, np.: nigdze [ńig e], palatalizowóné dąsłowé spółzwãczi č', <, š΄, ž΄, np.:
czëc [č' c], i lëpné spółzwãczi, np.: b' , p' , f', v' , m' , np.: pich [p' ix], a téż tilnojãzëkòwé spółzwãczi w słowach cëzégò pòchôdaniô k' , g' , np.: gitara
[g' itara] i x' , np. chiżi [x' iž΄i],
sztriszk za lëtrą òznôczô, że mómë do ùczinkù ze zmitczonym spółzwãkã, np.: cygareta [c'igareta], dim [d'im]; wôrt je dac bôczënk, że jeżlë
w kaszëbsczim słowie wëstąpiwô lëtra y, tej nigdë spółzwãk przed nią
nie je mitczi, ale je zmitczony,
łãczk pòd lëtrą òznôczô półsamòzwãkòwòsc, np.: jesc [i esc], łësawi

[u sav' i],
ˆ
15

e

ògónk z prawi stronë lëtrë òznôczô nosowòsc, np.: sąsôd [sųsyt], jãzëk
[i ąz k],

lëtra i z nadpisóną môłą lëtrą e òdnôszô sã do zwãkù òrtografno zapisywónégò jakno é, artikùłowónégò jakno zwãk pòstrzédny midzë i, e, np.:
e
méster [mıster],
lëtra y z nadpisóną môłą lëtrą e òdnôszô sã do samòzwãkù, chtëren
w òrtografnym pisënkù je òznôczóny jakno ô, a w wëmòwie realizowóny jakno zwãk pòstrzédny midzë znónym w pòlaszëznie samòzwãkã y
e
a samòzwãkã e, np.: pôlc [pylc],
lëtra u z nadpisóną môłą lëtrą o brëkòwónô je dlô òznaczeniô zwãkù,
jaczi òrtografno zapisywóny je lëtrą ó, a artikùłowany je jakno zwãk
pòstrzédny midzë o i u, np.: zómk [zůmk].
bôczënczi tikającé sã transkripcji		
Transkripcjô to system zapisywaniô zwãków jãzëka przë ùżëcym symbòlicznëch graficznëch znaków, chtërne mają òdzdrzadlac wëmòwã zwãków gwësnégò jãzëka. W fòneticzny transkripcji jednémù zwãkòwi òdpòwiôdô
jedna lëtra. Dzãka transkripcji òsoba, jakô nie znô gwësnégò jãzëka, mòże
pòznac brzëmienié zwãków wëstąpiwającëch w nym jãzëkù. Transkripcjã fòneticzną zwëczajowò zapisywô sã w sztërëkańtnëch nôwiasach, tak
téż òstało to przëjimniãté w hewòtny gramatice. Cobë dokònac bezzmiłkòwi transkripcji kaszëbskòjãzëcznégò tekstu, nót je bôczëc na rozmajité
jãzëkòwé procesë zachôdającé w kaszëbiznie.
Ob czas transkribòwaniô kaszëbskòjãzëcznëch tekstów lëtra i je
brëkòwónô blós w nëch przëtrôfkach, jeżlë òdpòwiôdô ji samòstójny zwãk
i, bãdący òstrzódkã szlabizë. Z taką jeleżnoscą mómë do ùczinkù,
• czej lëtra i wëstąpiwô na zôczątkù słowa, np.: instalowac [instalovac],
• czej lëtra i wëstąpiwô na kùńcu słowa pò spółzwãkù, np.: drodżi [dro<i],
• czej lëtra i wëstąpiwô w westrzódkù słowa midzë dwùma spółzwãkae
ma, np.: nôdpis [nytpʹis]. W nëch dwùch slédnëch przëtrôfkach lëtra
i wiedno nachôdô sã pò mitczich abò zmitczonëch spółzwãkach.

16

Jeżlë lëtra i nachôdô sã przed jinym samòzwãkã, tej nie je òna samòstóje
nym samòzwãkã, leno mô fùnkcjã mitczącą, np.: zgniéloch [zgńı lox].
Apartnégò bôczënkù wëmôgają sparłãczenia lëtrów bi, pi, wi, fi, mi, ti,
di, li, ri, hi, chi, nachôdającé sã przed lëtrą òznôczającą samòzwãk. Zgódno z fòneticznym zapisënkã sparłãczenia te mdzemë zapisywnac jakno [bʹi ],

[pʹi ], [vʹi ], [fʹi ], [mʹ i ], [t'i ], [d'i ], [l'i ], [r'i ], [xʹi ], [xʹi ], a pò nich zapiszemë znak
  


 

ʹ e 
òznôczający samòzwãk, np.: biôtka [bi ytka], pierzëna [pʹi ež na], wies [vʹi es],
e
e


e
grafiô [grafʹi y ], miech [mʹ i ex], zakrëstiô [zakr st'i y ], tragediô [traged'i y],
e
 e



familiô [famʹ il'i y ], Syberiô [s'iber'i y], hierarchiczny [xʹ i erarxʹ ičʹn'i], anare



chiô [anarxʹ i y ]. Sparłãczenia lëtrów ki, gi, wëstąpiwającé w słowach cëzégò

ʹ
ʹ
pòchôdaniô, są w wëmòwie realizowóné jakno [k i ], [g i ], np.: kiosk [kʹi osk],
e



technologiô [texnologʹi y ].

Òsóbno nót je téż òmówic transkripcjã zwãków zapisywónëch lëtrama ò, ù. Brëkòwóné w kaszëbsczi òrtografii znaczi ò, ù òdnôszają sã do
labializowónëch samòzwãków, chtërne artikùłowóné są jakno diftondżi, tj.
dwùzwãczi. Przë jich wëmòwie artikùłowóny je dodôwkòwi apartny zwãk,
jaczim je lëpny spółzwãk u. Lëtra ò òdnôszô sã do zwãkù, chtëren zgódno
ˆ
z wëmòwą w fòneticznym alfabece mdzemë òznaczac jakno [ue], np.: òkno
ˆ
[uekno]. Za to lëtra ù òdnôszô sã do zwãkù, chtëren zgódno z artikùlacyjną
y
ˆ
realizacją mdzemë w fòneticznym alfabece zapisywac jakno [uu], np.: ùdba
y
ˆ
[uudba].
ˆ
Nót je téż pòwiedzec ò fòrmalnëch znankach fòneticzny transkripcji:
• na zôczątkù i kùńcu wëpòwiescë brëkùje sã sztërëkańtny nawias, np.:
e
Stegna bëła prostô. [stegna b ua prosty ]
ˆ
• nie ùżiwô sã interpùnkcyjnëch znaków; kùńc zdaniô je nacéchòwóny
dwùma sztriszkama, np.:
Tam bëlë lëdzë. Òni szlë dodóm. [tam b l l e || ueńi šʹ l dodům]
ˆ
• paùzë w westrzódkù zdaniô nacéchòwóné są jednym sztriszkã, np.:
ʹy
Móm kòta, psa i szura. [mům kueta | psa i šura]
ˆ
• nie ùżiwô sã wiôldżich lëtrów, np.:
Marika grała na òrganach. [mar'ika graua na uerganax]
ˆ
ˆ

17

1. 3. w ò k a l i c z n y s y s t e m k a s z ë b s c z ég ò

l ë t e r acc z ég ò j ã z ë k a

Samòzwãczi są zwãkama òtemkłima, bò przirodny je dlô nich wikszi
stãpiéń rozwiarcô nôrzãdłów mòwë, strëga lëftu swòbódno przepłiwô przez
głosowi kanał. Z fùnkcjonalnégò pòzdrzatkù samòzwãczi mają przirodã
szlabizoùrobną, tj. są òne mùszebnyma dzélama szlabizë. Wiedno są òne
zwãczné. W kaszëbsczim jãzëkù mómë do ùczinkù z 11 samòzwãkama: a, e,
é, ë, i, o (ò), ó, ô, u (ù), ã, ą.
Na pòniższim diagramie przedstôwiô sã samòzwãkòwi system lëteracczégò kaszëbsczégò jãzëka, jaczi je ùkładã niesymetricznym i zamikô w se
dzewiãc gãbnëch samòzwãków: a, e, é, ë, i, o (ò), ó, ô, u (ù) i dwa nosowé: ã,
ą. Hewò samòzwãkòwi trzënórt przedstôwiający wòkaliczny system kaszëbsczégò jãzëka:

ô
ë

a
ã
Z pòzdrzatkù na rëchë jãzëka na pionowi rówiznie samòzwãczi mòże pòdzelëc na: nisczé: a, ã, strzédnonisczé: e, ô, o (ò), ë, strzédnowësoczé: é, ó, ą,
wësoczé: i, u (ù). Dôwającë bôczënk na pòzomé rëchë jãzëka, wëapartniwô
sã samòzwãczi przédné: i, é, e, (ò), samòzwãczi tilné: ó, ą, o i samòzwãczi
centralné: u (ù), ô, ë, a, ã. Z pòzdrzatkù na zaòkrãglenié lëpów mómë
samòzwãczi zaòkrãgloné: o (ò), ó, u (ù); (ne wariantë ò, ù w drëdżi faze
wëmòwë są colemało spłaszczoné do pòstacë: e / é ú / ü), ą; spłaszczoné: e, i, é,
ô; neùtralné: a, ë, ã. Jak ju òstało nadczidniãté, w kaszëbiznie wëapartniwô sã
18

samòzwãczi gãbné: a, e, é, ë, i, o (ò), ó, ô, u (ù) i nosowé: ã, ą; dlô artikùlacji
nosowëch samòzwãków przirodné je to, że òdbiwô sã òna przë òpùszczenim mitczégò pòdniebieniô, na skùtk czegò lëft przedostôwô sã téż do
nosowi jamë i pòwstôwô nosowi rezonans.
Artikùlacjô niechtërnëch kaszëbsczich samòzwãków wëmôgô blëższégò òbgôdaniô. Samòzwãk zapisywóny jakno ô mô artikùlacjã pòstrzédną
midzë samòzwãkã e i znónym z pòlaszëznë samòzwãkã y, chòc nót je dac
bôczënk, że przëmiérzno czãsto na niechtërnëch òbéńdach Kaszub je òna
blëskô w wëmòwie samòzwãkòwi o; realizacjã negò samòzwãkù pòtikómë
e
e
e
m.jin. w słowach: gôdô [gy dy], terô [tery]. Kaszëbsczi fònem òrtografno zapisywóny jakno é je artikùłowóny jakno zwãk pòstrzédny midzë samòzwãkae
ma e, i, przëmiôrowò artikùlacjô takô pòkazywô sã w słowach: téż [tıšʹ ],
e
wiém [vʹ i ı m]. Kaszëbsczi samòzwãk ó w artikùlacji mô pòstac pòstrzédną

midzë samòzwãkama u i o; zwãk nen pòjôwiô sã m.jin. w przëmiôrach:
głód [guůt], córka [cůrka]. Apartnô nigle w jinëch słowiańsczich jãzëkach

je téż kaszëbskô realizacjô samòzwãkù u (ù), bò w lëteracczi kaszëbiznie artikùlacjô negò zwãkù je przesëniãtô do przódkù gãbny jamë i je òn
wëmôwióny jakno zwãk pòstrzédny midzë samòzwãkama u i y; realizay
y
cjô negò fònemù wëstąpiwô m.jin. w słowach: trus [trus], mùcha [muuxa].

Òkróm tegò dlô kaszëbiznë tipiczny je fònem szwa, òrtografno zapisywóny
jakno ë – je to zwãk pòkazywający sã leno w kaszëbsczim jãzëkù. Samòzwãk
szwa colemało je realizowóny jakno niezaòkrãgloné westrzódkòwé e; na
niechtërnëch òbéńdach fònem nen wëmôwiô sã jakno zwãk pòstrzédny
midzë e, a; realizacjô negò samòzwãkù pòjôwiô sã m.jin. w słowach: Kaszëbë [kašʹ әbә], cëda [cәda]. Jeżlë jidze ò kaszëbsczé nosowé samòzwãczi,
westrzódkòwô nosówka je artikùłowónô jakno zwãk blësczi nosowémù
a (leno w pùcczim pòwiece realizacjô negò zwãkù je blëskô pòlsczémù ę),
zôs tilny nosowi samòzwãk je wemôwióny jakno zwãk blësczi nosowémù ó.

19

1. 4 . kò n s o n a n t i c z n y s y s t e m

k a s z ë b s c z ég ò l ë t e r acc z ég ò j ã z ë k a

Spółzwãczi w rozszlachòwanim òd samòzwãków nie są zwãkama òtemkłima, co òznôczô, że òb czas jich artikùlacji lëft, chtëren wëchôdô z płëców,
napòtikô w nôrzãdłach mòwë na przeszkòdã. Przë wëmôwianiu spółzwãków dochôdô do zwiarcô nôrzãdłów mòwë abò twòrzi sã midzë narzãdłama mòwë szczelëna. W kaszëbsczim jãzëkù spółzwãczi ni mają przirodë
szlabizoùrobny. W kònsonanticznym systemie lëteracczégò kaszëbsczégò
jãzëka wëapartniwô sã 35 zwãków: p, b, f, w, m, pʹ, bʹ, fʹ, ẃ, mʹ, t, d, s, z, c, dz,
n, sz, ż, cz, dż, l, r, rz, ń, j, ł, k, g, kʹ, gʹ, ch, chʹ, òkróm tegò zwãczi zapisywóné
jakno ch, chʹ mògą bëc wëmôwióné zwãczno (co òstało òznaczoné w transkripcji za pòmòcą lëtrów γ, γʹ).
Dokònywô sã gwësny klasyfikacji spółzwãków z pòzdrzatkù na môl
artikùlacji, tj. zwiarcô abò szczelënë. Lëpné spółzwãczi – w jich artikùlacji bierzą ùdzél lëpë; w òbrëmim lëpnëch kònsonantów wëapartniwô sã:
dwalëpné – artikùłowóné przë zwiarcym òbëdwùch lëpów: b, bʹ, m, mʹ, p, pʹ;
i lëpno-zãbòwé – przë artikùlacji chtërnëch twòrzi sã szczelëna midzë górnyma zãbama a dólną lëpą: f, fʹ w, ẃ. Przédnojãzëkòwò-zãbòwé spółzwãczi –
przë jich artikùlacji dochôdô do zwiarcô kùńca jãzëka z zãbama abò twòrzi
sã midzë nima szczelëna, abò dochôdô do zwiarcô i zarô téż pòtemù twòrzi
sã szczelëna; są to spółzwãczi: c, d, dz, ł, n, t, s, z. Przédnojãzëkòwò-dąsłowé
spółzwãczi – przë jich artikùlacji dochôdô do zwiarcô kùńca jãzëka z dąsłama abò twòrzi sã midzë nima szczelëna; są to spółzwãczi: cz, dż, l, r, sz, ż, rz
(przë artikùlacji spółzwãkù l lëft przepłiwô bòkama). Westrzédnojãzëkòwi
spółzwãk – przë jegò artikùlacji westrzódk jãzëka zblëżiwô sã do cwiardégò pòdniebieniô; je to spółzwãk ń. Tilnojãzëkòwé spółzwãczi – przë jich
artikùlacji tilny dzél jãzëka zblëżiwô sã do mitczégò pòdniebieniô; są to
spółzwãczi: k, g, ch, gʹ, kʹ, chʹ.
Jinô je klasyfikacjô spółzwãków z pòzdrzatkù na ôrt artikùlacji. Szczelënowé spółzwãczi – pòwstôwają, czej òb czas artikùlacji lëft wëdostôwô sã
przez szczelënã, chtërnã twòrzą nôrzãdła mòwë. Szczelëna ta pòwstôwô
na skùtk zblëżeniô dólny lëpë do górnëch zãbów abò jãzëka do górnëch
zãbów, jãzëka do dąsłów, abò jãzëka do pòdniebieniô. Do szczelënowëch
spółzwãków rechùje sã: w, ẃ, f, fʹ, z, s, ż, sz, ch, rz. Zwiarté spółzwãczi (zwiarto-wëbùchòwé spółzwãczi) – pòwstôwają, czej òb czas artikùlacji dochôdô
20

nôprzód do zwiarcô nôrzãdłów mòwë, a pòstãpno narôzkã do jich rozwiarcô. Do zwiartëch spółzwãków przënôlégają: b, bʹ, p, pʹ, d, t, g, k, gʹ, kʹ,. Zwiarto-szczelënowé spółzwãczi pòwstôwają, czej òb czas artikùlacji dochôdô
nôprzód do zwiarcô nôrzãdłów mòwë, a pòsobno nôrzãdła mòwë rozchôdają sã, twòrzącë szczelënã. W kaszëbsczim jãzëkù zwiarto-szczelënowima
spółzwãkama są: c, dz, cz, dż. Półòtemkłé spółzwãczi (sonorné spółzwãczi) –
òb czas jich artikùlacji w jednym môlu je zwiarcé, a w jinym placu dochôdô
do òtemkniãcô. Do negò karna przënôlégają spółzwãczi: ł, l, r, m, mʹ, n, ń.
Z pòzdrzatkù na aktiwnosc głosowëch wiãzadłów wëapartniwô sã
spółzwãczi zwãczné i bezzwãczné. Zwãczné spółzwãczi ùsôdzô sã przë
zsëniãtëch głosowëch wiãzadłach; przëchôdający przez nie lëft wprôwiô
je w dërgania i na taczi ôrt czëje sã zwãcznosc. W przëtrôfkù bezzwãcznëch
spółzwãków głosowé wiãzadła są rozsëniãté, lëft swòbódno przepłiwô
i nie twòrzą sã dërgania. W przëtrôfkù zwiartëch, szczelënowëch i zwiarto-szczelënowëch spółzwãków mómë do ùczinkù z pôrama spółzwãków
zwãcznëch i bezzwãcznëch: p : b, pʹ : bʹ, f : w, fʹ, : ẃ, t : d, s : z , c : dz, sz : ż, cz :
dż, k : g, kʹ : gʹ. Półòtemkłé spółzwãczi m, n, ń, l, ł, r, j mògą bëc leno zwãczné,
a tej ni mają bezzwãcznëch równoznaczënów. Tilnojãzëkòwi spółzwãk ch
colemało je bezzwãczny, chòc fakùltatiwno mòże bëc òn artikùłowóny
zwãczno, np. w słowach halac, heltka.
Rëchë jãzëczka mitczégò pòdniebieniô są rësznikã rozsądzającym, czë
mómë do ùczinkù z nosowima czë gãbnyma spółzwãkama. Przë artikùlacji nosowëch spółzwãków jãzëczk mitczégò pòdniebieniô zwisô i nie zamikô przeńdzeniô do nosowi jamë, tak tej nosowé spółzwãczi są artikùłowóné z towarzenim nosowégò rezonansu. Nosowé spółzwãczi to m, mʹ, n,
ń, wszëtczé pòòstałé spółzwãczi są gãbné. Przë artikùlacji gãbnëch spółzwãków jãzëczk mitczégò pòdniebieniô je ùniosłi i zamikô nosową jamã,
tak tej gãbné spółzwãczi są wëmôwióné bez nosowégò rezonansu.
Dokònywô sã téż klasyfikacji spółzwãków z pòzdrzatkù na pòłożenié
westrzódka jãzëka. Cwiardé spółzwãczi – pòwstôwają, czej westrzódkòwi
dzél jãzëka sã nie wëdżibô w czerënkù cwiardégò pòdniebieniô. Dlô mitczich spółzwãków przirodné je zblëżenié westrzódka jãzëka do cwiardégò
pòdniebieniô; taczim zwãkã je w kaszëbiznié m.jin. westrzédnojãzëkòwé ń.
W kaszëbsczim jãzëkù òpòzycjô cwiardëch i mitczich spółzwãków w dërżéniu tikô sã lëpnëch spółzwãków: p : pʹ, b : bʹ, f : fʹ, w : ẃ, m : mʹ,. Spółzwãczi
k, g ni mają swòjich mitczich równoznaczënów w słowach ò kaszëbsczim
21

pòchôdanim; w lëteracczi kaszëbiznie twòrzą òne spółzwãkòwé òbòcznoscë ze zwãkama cz, dż, chòc mitczé spółzwãczi kʹ, gʹ trôfiają sã w pòżëczkach
z cëzëch mòwów, np. kilometer, gimnazjum. Spółzwãk ch z reglë alternëje
w lëteracczi kaszëbiznie ze spółzwãkã sz.
Apartno nót bë bëło òmówic półsamòzwãczi (tzw. glajdë) j, ł. Jich przirodną znanką je to, że są òne zwãkama òtemkłima i wëmôwiô sã je przë jawernym ùłożenim nôrzãdłów mòwë, jak sã wëmôwiô samòzwãczi, równak
półsamòzwãczi te ni mają przirodë szlabizoùrobny.
1. 5. f ò n e t i c z n é pro c e s ë w k a s z ë b i z n i e

t i k a j ą c é s ã s a m òz wã kó w

1.5.1
Labializacjô samòzwãków o, u, ó
W kaszëbiznie samòzwãczi o, u, ó, chtërne nachôdają sã w pòzycji pò spółzwãkach tilnojãzëkòwëch k, g, h, ch, pò spółzwãkach lëpnëch p, b, f, w, m abò
w pòłożenim pò samòzwãkach, a téż w nôgłosu, ùlégają procesowi labializacji. Òkróm pòdónëch wëżi pòzycji zachôdaniô labializacji proces nen
mòże dokònëwac sã téż pò wszëtczich jinëch spółzwãkach, jeżlë spółzwãczi
te są slédnyma lëtrama sufiksów w deriwatach jistnikòwëch ùtwòrzonëch
òd przëmionowëch rzeczeniów, np. pòdòbrazé, pòdòddzél, w deriwatach
znankòwnikòwëch ùtwòrzonëch òd przëmionowëch rzeczeniów, np. bezòsobòwi, bezùżëteczny, w deriwatach przëczasnikòwëch ùtwòrzonëch òd
przëmionowëch rzeczeniów, np. bezùstónkòwò, w czasnikach ùtwòrzonëch
za pòmòcą prefiksów, np. dezòrientowac, pòdòrëwac.
Òglowò rozmiónô labializacjô (znónô téż jinym jãzëkóm) òznôczô
zaòkrãglenié lëpów òb czas artikùlacji òkreslonëch zwãków. W kaszëbsczim
jãzëkù labializacjô wëmienionëch wëżi samòzwãków o, u, ó parłãczi sã
z procesã diftongizacji, t.j. artikùłowóny je dodôwkòwi apartny zwãk; hewò
przed labializowónyma samòzwãkama o, u, ó wëmôwióny je lëpny spółzwãk u. W kaszëbiznie z procesã labializacji parłãczi sã téż zeszlachòwanié
ˆ
z pòzdrzatkù
na môl artikùlacji: pòd cëskã pòkazywającégò sã dodôwkòwé22

gò lëpnégò spółzwãkù u nastąpiwô przeńdzenié labializowónégò tilnégò
ˆ rédżi i realizowanié w nym môlu samòzwãkù
samòzwãkù o do przédny
e, jeżlë zôs jidze ò labializowóné samòzwãczi u, ó, to jich artikùlacjô téż je
przesëniãtô do przódkù gãbny jamë; labializowóny zwãk u je artikùłowóny
jakno zwãk pòstrzédny midzë zwãkã u i y, zôs labializowóny zwãk ó je realizowóny jakno zwãk pòstrzédny midzë o i u. Proces przënôleżny labializacji
w kaszëbsczim jãzëkù przedstôwiô nôslédny diagram:

Przëmiôrë słowów, w jaczich zachôdô proces labializacji, razã z jich fòneticzną realizacją pòdóną w nôwiasu: kòt [kguet], wòda [ueda], òkno
y
y
y
[uekno], gùbòwac [guubuebvac], bùten [buuten], ˆùl [uul], kóń ˆ[kuůń], wół
ˆ ůu], óws [uůfs], bezòczny
ˆ ˆ [bezueczni]. ˆ
ˆ
ˆ
[u
ˆ ˆ
ˆ
ˆ

23

1.5.2.
Problem rësznégò e a jiné mòrfònologiczné samòzwãkòwé
alternacje w kaszëbsczim jãzëkù
Mòrfònologicznô alternacjô na gruńce fòneticzi òznôczô wëmianã zwãków,
jich òbòcznosc, chtërna pòkôzywô sã w słowach ò taczi sami etimòlogiczny geneze i dokònywô sã òna w òbrëmim negò samégò jednégò mòrfemù
słowa. Słowò alternacjô pòchôdô òd łacyńsczégò słowa alternatio, òznôczającégò wëmiennosc. Alternacjô tikô sã tak spółzwãków, jak téż zwãków
niespółzwãkòwëch, to je samòzwãków. Mòrfònologiczné òbòcznoscë wiedno zachôdają leno w témach słowów, zôs nie pòkôzywają sã òne nigdë we
fleksyjnëch kùnôszkach.
Samòzwãkòwé alternacje w kaszëbsczim jãzëkù mają rozmajité pòchôdanié, dzél òbòcznosców je wëchôdënkã apòfónii (np. wiezc - wòzëc), dzél
je skùtkã przëzwãkù (np. swiat – swiece). Òkróm tegò w kaszëbsczim jãzëkù
mómë zacht òbòcznosców, bãdącëch rezultatã brëkòwaniô w nym jãzëkù
zwãków ô, é, ó, chtërne są kòtinuantama dôwnëch dłudżich samòzwãków.
Samòzwãczi i, y, u wchôdają w alternacje z tipicznym kaszëbsczim zwãkã ë,
chtëren nieznóny je jinym gôdkóm a jãzëkóm.
Problem rësznégò e
W kaszëbsczim lëteracczim jãzëkù w mionowëch témach mómë do ùczinkù z samòzwãkòwą wielënową òbòcznoscą, hewòtno je to alternacjô e : ø.
Alternacjô ta wëstąpiwô w jistnikach ôrtu Pioter – Piotra, wiater – wiatru,
liter – litra, méter – métra, kilométer – kilométra.
Rëszny samòzwãk e nie wëstąpiwô – w przërównanim z pòlsczim jãzëkã –
w kaszëbiznie w fòrmach nominatiwù pòjedinczny lëczbë chłopsczégò ôrtu
tipù synk, dómk, òjc, wiónk, kùńc. Wedle nônowszi teòrii to rozjinaczenié
w ùprocëmnienim do pòlaszëznë nót je dolmaczëc diferencjama w chronologii zanikù jerów. Rëszny samòzwãk e nie pòkazywô sã w kaszëbiznie téż
w fòrmach genetiwù wielny lëczbë jistników białogłowsczégò i dzecnégò
ôrtu taczich jak np. białk, task, słunuszk, òczk.
W kaszëbsczim jãzëkù colemało ni mómë téż do ùczinkù z rësznym
e   w jednoszlabizowëch fòrmach tipù mech – mechù, w jaczich w kaszë24

biznie wëstąpiwô stójné e, równak na przëmiôr fòrma pies mòże twòrzëc
òbòcznosc z fòrmą psa, ale fakùltatiwno pòkôzywô sã téż w gwarowi kaszëbiznie fòrma piesa – w nym drëdżim przëtrôfkù z wëłączenim wszelejaczi
alternacji (Treder, red. 2006, 101-102).
Jiné mòrfònologiczné alternacje samòzwãkòwé
Dlô kaszëbsczégò jãzëka przirodné są téż alternacje bãdącé wëchôdënkã
wtórzny wòkalëznë w pierwòsznëch spółzwãkòwëch karnach, hewòtno je
to alternacjô ë : ø, chtërna notérowónô je w fòrmach jistników np. jiczëm
– jiczmienia, brëwiô – brwie, i w témach czasników np. këlnã || klënã – kląc.
Òkróm tegò w kaszëbsczim jãzëkù pòkazywają sã alternacje, chtërne
wënikają z ùżëcô dôwnëch dłudżich samòzwkãków: ô, é, ó – samòzwãczi
ne wëstąpiwają òbòczno z jasnyma samòzwãkama, pòsobicą: a, e, o,
a przëmiôrama negò ôrtu alternacjów są np. òbòcznoscë: dokôz – dokazu,
chléb – chleba, miód – miodu. W kaszëbiznie rejestrowónô je téż alternacjô: é : ó: sétmë – sódemka. Dzél kaszëbsczich alternacjów samòzwãkòwëch
je skùtkã ùżiwaniô w kaszëbiznie samòzwãkù ë, chtëren alternëje
z samòzwãkama i (y), u: grzëbë – grzib, sëna – syn, cëda – cud. Notérowóné
są téż nieznóné pòlaszëznie òbòcznoscë: e : a: sedzec – sadzac, e : o: sebie
– sobie, e : ó: jeseni – jesónka (w òtniesenim do wëżi wemienionëch alternacjów w pòlaszëznie pòsobicą mómë òbòcznoscë: ‘e : a, ‘e : o, ‘e : ‘o).
Mómë téż w kaszëbsczim jãzëkù òbòcznoscë dwùch nosówków ã i ą,
np. w słowach: gãs – gąska, kãsëc – kąsy. Òkróm tegò nosowé samòzwãczi
czasã alternëją z samòzwãkã i (y): kląc – klic, wząła – wzyc, kòcãta – kòcëca.
W kaszëbiznie wëstąpiwają téż zgódné z òglowòpòlsczima alternacje: ‘e : a:
lezc – łazëc, ‘e : ‘a: kwiece – kwiat, ‘e: o: niesc – niosã (Treder, red. 2006, 1920).
1.5.3.
Wstawné samòzwãczi
Epenteza je jãzëkòwim procesã pòlégającym na pòjawienim sã w mòwie
zwãkù wstawionégò midzë jiné zwãczi. Òtmianama epentezë są: wtórznô wòkalëzna, pòlégającô na pòkôzanim sã wtórznégò samòzwãkù, abò
25

wtórznô kònsonatëzna, pòlégajãcô na pòjawienim sã wtórznégò spółzwãkù.
W hewòtnym pòdrozdzélu òmówiony òstónie leno ten pierszi proces.
Wstawné samòzwãczi pòjôwiają sã colemało w fùnkcji rozdzeliwaniô spółzwãkòwëch karnów. Wtórznô wòkalëzna je spòsobã ùprosceniô
wëmòwë spółzwãkòwëch karnów na nen ôrt, że rozczidô sã je wstawnym
samòzwãkã. W lingwistice samòzwãczi te biwają téż nazéwóné epenteticznyma abò wtórznyma samòzwãkama.
W kaszëbsczim jãzëkù wstawné samòzwãczi notérowóné są
w wëtwòrzonëch pò zanikniãcym jerów kònsonanticznëch karnach (wnet
wiedno trzëzwãkòwëch), w jaczich colemało wëstąpiwo jeden z nôslédnëch
spółzwãków: l, ł, m, n, ń, r, rz. Spółzwãkòwé karna nôczãscy są rozdzeliwóné samòzwãkã ë, np.: brëwiô, brzëmi, brzëmiél, dërdza, dërga, dërgac,
dërgòtac, dërgòtka, dërżi, dërżéń, grzëmi, grzëmòt, klënã, krëwiô, strzëcëna;
rzadzy pòtikô sã wstawny samòzwãk e: bùlewiczé, bùlewinë, bùlewnik, jisteba, miotelnik. Jeżlë chòdzy ò niechtërné z przëwòłónëch wëżi fòrmów, to
samòzwãk ë mòże téż rzadzy pòkazywac sã w jiny pòzycji nigle wëmienionô, np.: bërwiô, bërzmiel, drëdza, drëga, drëgac, drëgòtac, drëgòtka,
drëżéń, gërzmi, gërzmòt, kërwi, këlnąc, ale nie są to lëteracczé pòstacë słów,
a leno gwarowé òtmianë.
Wtórznô wòkalëzna ò jinym charakterze je rejestrowónô w fòrmach
wielników: òsmë, sétmë; w wikszoscë słowiańsczich jãzëków w nëch słowach dwùspółzwãkòwé karno òstało rozdzeloné samòzwãkã e wstawionym
przed -m; w kaszëbsczim jãzëkù w nëch wielnikach epenteticzny samòzwãk
-ë pòkôzôł sã na kùńcu słowa (AJK, z. XIII, 229-250).
Nót je dac merk, że w kaszëbsczich gwarach w fùnkcji epenteticznégò
samòzwãkù spòradiczno wëstąpiwają téż zwãczi: a, i (y), o, ale przëmiôrów
taczich wnet nie notérëje sã w lëteracczim kaszëbsczim jãzëkù, tak tej nie
mdą òne tuwò òmówioné (mòże leno nadczidnąc, że w kaszëbsczi pismieniznie notérowónô bëła pòstac łiza, m.jin. w ùtwórstwie Bieszka, Trepczika
i Rómpsczégò, chtërny zwënégòwelë tã fòrmã dlô célów ritmicznëch).
Përznã jiną przirodã mô pòkazywający sã w kaszëbsczim jãzëkù wstawny
samòzwãk e w jistnikach taczich, jak: Pioter, wiater, méter, kilométer; nót je
dac bôczënk, że epenteza w nëch fòrmach mô téż szerszi zasyg i je notérowónô we wielnëch gwarach na òbéńdze Pòlsczi.

26

1.5.4.
Przejinaczi artikùlacji samòzwãków w zanôleżnëch pòzycjach
Na przejinaczi w artikùlacji samòzwãków mòże miec cësk wëstąpiwanié
w jich sąsedztwie òkreslonëch spółzwãków. W historicznym rozwiju kaszëbiznë òd prasłowiańsczich czasów do dzysdnia przëkładã taczi artikùlacyjny
zmianë kaszëbsczich samòzwãków dokònywający sã na skùtk nacëskaniô
spółzwãków nachôdającëch sã w jich sąsedztwie je przejinaka artikùlacji
w zanôleżny pòzycji. Zanôleżnô pòzycjô je to pòzycjô przed półòtemkłima
spółzwãkama m, mʹ , n, ń, l, ł, r, j, a téż czasã pò nëch spółzwãkach. Zjawiszcze zmieniwaniô sã artikùlacji samòzwãków na skùtk jich sąsedztwa
z półòtemkłima spółzwãkama je procesã czãstim w kaszëbsczich gwarach;
nót je pòdsztrëchnąc, że w òsóbnëch gwarach na òbéńdze Kaszub apartné
samòzwãczi mògą miec rozmajité realizacje w sąsedztwie półòtemkłëch,
tuwò chcemë sã równak zajimnąc przejinakama artikùlacjów samòzwãków
w zanôleżnëch pòzycjach, pòkazywającëch sã leno w òglowòkaszëbsczim
standardowim jãzëkù.
W lëteracczim kaszëbsczim jãzëkù nôpòwszechniészą zmianą – bãdącą
skùtkã ewòlucji kaszëbiznë – dokònywającą sã w zanôleżny pòzycji je zawãżenié artikùlacji samòzwãków a, o nachôdającëch sã przed nosowima
spółzwãkama n abò m. Realizowóny je wnenczas zwãk u zblëżający sã do o.
Taczé artikùlacyjné zawãżenié samòzwãkù o przed nosowima spółzwãkama mòżemë òbserwòwac na przëmiôr w słowach: zôkón, trón, ògón, kóń,
jabłóń, dodóm, przegróm. Zawãżenié artikùlacji samòzwãkù a w pòzycji
przed nosówką pòkazywô sã na przëmiôr w nôslédnëch przëkładach: pón,
zbón, zómk, gôdóm, pamiãtóm, mómë. W niechtërnëch słowach doszło do
zrównaniô pierwòsznëch – wëchôdającëch z prasłowianiznë – samòzwãków
a, o ze zwãkã u, jak na przëmiôr w słowach: tuńc, kùńc, słuńce, duńc,
Gduńsk. Za to samòzwãk ó nachôdający sã w pòzycji przed półsamòzwãkã
j  w niechtërnëch słowach je artikùłowóny jakno samòzwãk u, tak sã dzeje
w przëtrôfkù słowów pòkù (pierwòszno: pòkój) i pùdã (pierwòszno pójdã);
nót je dac bôczënk, że w wëmienionëch tuwò słowach j dżinie. Wôrt téż
przëwòłac przëkłôd, w jaczim mómë do ùczinkù z zawãżenim artikùlacji samòzwãkù o w pòzycji przed spółzwãkã l, hewòtno w fòrmie szkólnô
pòkazywô sã zleksykalizowóné ó.
27

W kaszëbsczim lëteracczim jãzëkù apartnô realizacjô samòzwãków
w zanôleżnëch pòzycjach tikô sã téż nachôdającégò sã przed spółzwãkã
ń i rzadzy przed spółzwãkã n samòzwãkù e w jistnikach z sufiksã -ińc, taczich
jak na przëmiôr: wińc, krowińc, czerwińc, szôlińc, lëpińc, dobrzińc, naszińc,
zapôlińc, strachlińc, a téż w znankòwnikach zakùńczonëch na -eńczi, -enczi
na przëmiôr: malińczi, bielëszinczi, ceplëszinczi, biednëszinczi, i w przëczasnikach ùsadzonëch òd tëch znankòwników: malińkò, bielëszinkò, ceplëszinkò, biednëszinkò. Zawãżenié artikùlacji samòzwãkù e do pòstacë
i w pòzycji przed nosowim spółzwãkã wëstąpiwô téż w dwùsłowòwëch
fòrmach: ni ma, ni móm, ni mùszã, ni mògã. Samòzwãk e nachôdający sã
w pòzycji przed nosowim spółzwãkã mòże téż ùlegac zawãżeniu do pòstacë
é, z taczim zjawiszczã mómë do ùczinkù na przëmiôr w przëkładach: téma,
pòrénk, òbéńda, òdéńc, òbéńc, pòdéńc.
Zawãżenié artikùlacji samòzwãkù e w pòzycji przed półsamòzwãkã j
wëstąpiwô w fòrmach wëższégò stãpnia znankòwników, chòc nót je dac
bôczënk, że pierwòszny półsamòzwãk j zadżinął w nëch fòrmach: bëlniészi,
wczasniészi, miodniészi (przër: bëlnié(j)szi, wczasnié(j)szi, miodnié(j)
szi). Przëkładã artikùlacyjny przejinaczi samòzwãkù e nachôdającégò sã
w pòzycji przed j je téż fòrma rozkazëjącégò nôdżibù czasnika jic, jakô
w lëteracczi kaszëbiznie zwëskała dwie pòstacë: biéj abò biôj.
Wôrtné apartnégò bôczënkù są fòrmë pierwòszno zaczinającé sã òd
zwãków ra-, ja-, chtërne na gruńce kaszëbsczégò jãzëka zwëskałë pòstac re-,
je-. Przejinaka ta dokònała sã na kaszëbsczi òbéńdze ju w strzédnowieczim
i tikô sã òna taczich słowów, jak: rek, remiã, reno, redota, jeskùlëca, jerzmò,
wieszczórka (pierwòszno: jeszczórka). Zmiana ta nie òbjimô równak taczégò słowa jak redio (bezzmiłkòwò: radio) (Breza, Treder 1981, 47-54).
1.5.5.
Zawãżenié artikùlacji dôwnégò samòzwãkù ę i jegò
denazalizacjô
Znanką wëapartniwającą kaszëbską wòkalëznã je zawãżenié artikùlacji
samòzwãkù ę. Hewòtno dôwnô krótkô nosówka ę, chtërna nie ùległa
przezwãkòwi (tj. nie przeszła w ix abò x stalatim w tilny samòzwãk ą
w pòzycji przed spółzwãkama przédnojãzëkòwò-zãbòwima cwiardima:
28

t, d, s, z, r, ł, n), rozwiła sã nôpózni w XII stalatim w nosowi samòzwãk
į, jaczi w cygù pòstãpnégò rozwiju przeszedł w òdnosowiony samòzwãk
i, co nót je parłãczëc z faktã, że baro drãgò je ùtrzëmac nazalizacjã wësoczégò samòzwãkù. Zwãk nen wiele pózni, bò pò XV stalatim – jak tej
kòżdé pierwòszné krótczé i – pòdlégôł przejinakóm: krótczé i nachôdającé sã w pòzycji pò cwiardëch spółzwãkach przeszło w samòzwãk szwa ë,
w pòòstałëch przëtrôfkach w tim placu mómë dzysdnia samòzwãk i.
Kaszëbskô innowacjô przédny nosówczi nie òbjimnãła równak wszëtczich słowów, w jaczich ta zmiana mògła zańc. Dodôwkòwò przejinaka
ta nie dokònała sã kònsekwentno na całi òbéńdze Kaszub. Prôwdą je, że
òbjimnãła òna wszëtczé kaszëbsczé dialektë, ale w rozmajitim stãpniu.
Nôbarżi systemòwé zmianë w nym zasygù mòże òbserwòwac w gwarach
nordowëch Kaszub, mni regùlarné przejinaczi dokònałë sã na pôłniowëch
òbéńdach Kaszub, a spòradiczno zjawiszcza te pòtikóné są na Zôbòrach.
Zawãżenié artikùlacji samòzwãkù ę i jegò denazalizacjô a dzélowò przeńdzenié w ë je òd dôwna znanką regresywną, na òbéńdach nachôdającëch sã
na pôłnié òd Kartuz òdnosowioné wariantë wëstąpiwają leno wëjimkòwò.
W lëteracczim kaszëbsczim jãzëkù mògą bëc preferowóné fòrmë, w jaczich
dokònało sã przeńdzenié nosówczi ę w samòzwãk i abò ë, chòc trzeba gadac
ò równobieżnym wëstąpiwanim fòrmów z nosowim samòzwãkã i nëch,
w jaczich doszło do denazalizacji. Leno w òtniesenim do niechtërnëch
słowów mómë w lëteracczi kaszëbiznie do ùczinkù z wëstąpiwaniem denazalizowóny fòrmë, tak je na przëmiôr w słowach: midzë, cygnąc. W przëtrôfkù wikszoscë słowów nót je wëapartnic równobieżné fòrmé z nosowim
samòzwãkã i fòrmë z òdnosowienim: jiczec || jãczec, klic || kląc, wzyc || wząc,
cyc || cąc, trzisc || trząsc, òdpòczic || òdpòcząc, zaczic || zacząc, jidza || jãdza, mitczi || miãtczi, zëc || zãc, wicy || wiãcy, wikszi || wiãkszi, pajiczëna ||
pajãczëna, jiczmin || jãczmin, klëczec || klãczëc, celëca || celãca (gen. l.p.
òd słowa celã), dzëdzón || dzãdzół, jastrzib (gen. l.p. jastrzëba) || jastrząb,
jarzëbina || jarzãbina, dic || dąc, ksydz || ksądz, sygnąc || sągnąc, wizc || wiązc
(por. Breza, Treder 1981, 28).

29

1.6. f ò n e t i c z n é pro c e s ë w k a s z ë b i z n i e

t i k a j ą c é s ã s p ó ł z wã kó w

1.6.1.
Depalatalizajcô spółzwãków ć, :, ś, ź
Scwiardzenié (depalatalizacjô) spółzwãków ć, :, ś, ź w lëteraturze przënôlégający do pòlsczi mòwnoznajemnotë nazéwóné je kaszëbienim. Taczé pòzwanié negò zjawiszcza w pòlskòjãzëczny lingwisticzny pismieniznie mô dawac
bôczënk na to, że kaszëbienié je zjinaką tipiczno kaszëbską, cëzą fònetice
pòlsczégò jãzëka. Jawerno, depalatalizacjô spółzwãków ć, :, ś, ź je zjawiszczã
wëstąpiwającym leno w kaszëbsczi mòwie, a niepòkazywającym sã w òglowòpòlsczim jãzëkù czë w pòlsczich dialektach ani téż w jinëch słowiańsczich
mòwach. Nót je téż pòdsztrëchnąc, że przejinaka kaszëbieniô je zmianą
kònstitutiwną dlô kaszëbsczégò jãzëka – je to znanka mùszebnô dlô kaszëbiznë i rozsądzywającô ò identifikòwanim kaszëbsczégò jãzëka midzë jinyma
jãzëkama. Przejinaka kaszëbieniô je to scwiardzenié westrzédnojãzëkòwëch
spółzwãków ć, :, ś, ź do pòstacë przédnojãzëkòwò-zãbòwëch spółzwãków
c, , s, z. Kaszëbienié pòlégô na przeńdzenim cëszącëch spółzwãków do sykający rédżi, tak tej na skùtk òmôwióny tuwò depalatalizacji w kaszëbsczim
jãzëkù cëszącô réga spółzwãków nijak sã nie pòkazywô. Przeprowadzenié na
kaszëbsczi jãzëkòwi òbéńdze dosc kònsekwentny przejinaczi pòlégający na
przeńdzenim cëszącëch spółzwãków w spółzwãczi sykającé bëło skùtkã tendencji do ùczinieniô mni zesadzonym skòmplikòwónégò systemù kaszëbsczi
kònsonatëznë, hewòtno chòdzëło ò artikùlacyjné ùproscenié spółzwãkòwëch
régów, chtërne jawiłë sã jakno niesygająco rozjinaczoné. Kaszëbienié je zjawiszczã òbligatorijnym dlô lëteracczégò kaszëbsczégò jãzëka, równak nót je
dac bôczënk, że w pôłniowëch gwarach, òsoblëwò na zôbòrszczëznie, notérowóné są fòrmë, w chtërnëch nie przeprowôdzô sã negò procesu. Depalatalizacjô spółzwãków ć, :, ś, ź mògła dokònac sã na kaszëbsczi jãzëkòwi òbéńdze ju
w drëdżi pòłowie XII stalatégò, ale nié pòzdze jak w XVII stalatim. Zapisónô
òna òstała w Duchownëch piesniach D. Marcina Luthera aùtorstwa Szimòna
Krofeja, pòchôdającëch z 1586 r. (Treder, red. 2006, 112). Proces kaszëbieniô
je òbserwòwóny na przëmiôr w słowach: gadac, gdze, sano, jezoro.
30

1.6.2.
Afrikatizacjô tilnojãzëkòwëch spółzwãków kʹ, gʹ
do pòstacë cz, dż
Afrikatizacjô to przeńdzenié tilnojãzëkòwëch spółzwãków kʹ, gʹ w spółzwãczi zwiarto-szczelënowé cz, dż, chtërne nazéwóné są téż afrikatama, tj.
spółzwãkama mającyma òkróm fazë zwiarcô téż fazã frikatiwną (fazã tarcégò). Afrikatizacjô tilnojãzëkòwëch spółzwãków kʹ, gʹ w opisënkach lingwisticznëch mòże bëc téż nazéwónô palatalizacją tilnojãzëkòwëch spółzwãków kʹ, gʹ, co nót je parłãczëc z faktã, że zjawiszcze to je ùznôwóné za kòntinuacjã procesu dokònónégò na pòlsczi jãzëkòwi òbéńdze pòd kùńc XV
stalatégò, nazéwónégò IV pòlską palatalizacją, chtëren pòlégôł na wëmianie cwiardëch spółzwãków k, g w mitczé spółzwãczi kʹ, gʹ w òkreslonëch
pòzycjach. W kaszëbsczim jãzëkù te palatalizacyjné przejinaczi miałë jesz
jeden pòstãpny etap, hewòtno, nôprawdopòdobni w pòłowie XVI stalatégò,
na kaszëbsczi jãzëkòwi òbéńdze w môlu mitczich tilnojãzëkòwëch spółzwãków kʹ, gʹ pòjawiłë sã spalatalizowóné przédnojãzëkòwò-dąsłowé spółzwãczi cz, dż, zôs w niechtërnëch gwarach, wikszim dzélã pôłniowòkaszëbsczich, notérowóné bëłë w nym placu westrzédnojãzëkòwé spółzwãczi ć, dź.
Chòc nót je pòdsztrëchnąc, że nôprawdopòdobni palatalné spółzwãczi kʹ,
gʹ nôprzód rozwiłë sã w westrzédnojãzëkòwé spółzwãczi ć, dź, a dopiérze
pòstãpną fazą bëło rozwicé sã w gwarach nordowch i westrzédnëch mitczich przédnojãzëkòwò-dąsłowëch spółzwãków cz, dż.
Proces kaszëbsczi afrikatizacji incydentalno òstôł pòswiôdczony w zapisach z kùńca XVI stalatégò. Przejinaka ta dzysdnia je zmianą tipiczno
kaszëbską, ale przeńdzenié tilnojãzëkòwëch spółzwãków kʹ, gʹ w spółzwãczi ć, dź rejestrowóné bëło téż w gwarach Krajnë i Tëchòlsczich Bòrów.
Kaszëbskô afrikatizacjô tilnojãzëkòwëch spółzwãków kʹ, gʹ zaszła m.jin.
w słowach: cëczer, wrëczi, piosenczi, kaszëbsczi, dżibnąc sã, wiôldżi, drëdżi,
dżinąc. Znóné je téż rzeczenié ilustrëjącé proces kaszëbsczi afrikatizacji:
taczi dłudżi dżibczi czij, chtërno w pôłniowòkaszëbsczich gwarach miałobë
brzëmienié: taci dłudzi dzibci cij.
Mni pòwszechnô i barżi fakùltatiwnô, rejestrowónô niekònsekwentno, je
zmiana tilnojãzëkòwégò spółzwãkù ch w palatalizowóny przédnojãzëkòwò
-dąsłowi spółzwãk sz abò jesz rzadzy w westrzédnojãzëkòwi spółzwãk ś, np.
31

marszew, marsiew, ropùszi, ropùsi. Realizacjô tilnégò spółzwãkù ch jakno
westrzédnojãzëkòwégò spółzwãkù ś notérowónô bëła téż w niechtërnëch
mazursczich gwarach pòlsczégò jãzëka.
1.6.3.
Asymilacje, disymilacje i ùproscenia spółzwãkòwëch karnów
W słowach spółzwãczi mògą wëstąpiwac w sąsedztwie samòzwãków, ale
mògą téż pòkazëwac sã w sąsedztwie jinëch kònsonantów. Spółzwãczi sąsadëjącé z jinyma spółzwãkama ùsôdzają spółzwãkòwé karna. Karna te
pòdlégają rozmajitim fòneticznym procesóm, taczim jak asymilacje, disymilacje i ùproscenia.
Asymilacje i disymilacje to zeszlachòwania i rozszlachòwania, jaczé
dokònałë sã w òbrëmim spółzwãkòwëch karnów. Wëstąpiwałë òne na całi
słowiańsczi jãzëkòwi òbéńdze, równak miałë indiwidualny rozwij w apartnëch mòwach. Przëczëną zachôdaniô nëch przejinaków bëło dżinienié
półsamòzwãków, w lingwisticzny lëteraturze nazéwónëch jerama. Na skùtk
zanikaniô jerów pòkazywałë sã drãdżé do wëartikùłowaniô spółzwãkòwé
karna, chtërne w cygù pózniészégò rozwiju jãzëków ùlégłë ùproscenióm.
Asymilacyjné i disymilacyjné procesë mają rozmajitą przirodã w apartnëch kaszëbsczich gwarach. Chcemë tuwò dac merk leno na te asymilacyjné i disymilacyjné przejinaczi, chtërne są barżi pòwszechné na kaszëbsczi
òbéńdze, abò òsoblëwò te, chtërne òstałë przejimniãté w lëteracczi kaszëbiznie.
Asymilacjô to fòneticznô przejinaka pòlégającô na zjinaczenim artikùlacji zwãków pòd cëskã sąsednëch zwãków. Asymilacje dzelą sã na
copné (regresywné) – chtërne pòchôdają z nacëskaniô na pòprzédzający zwãk, i pòkrokòwé (progresywné) – chtërne są z nacëskù na nastąpiwający zwãk. Jednym z ôrtów zeszlachòwaniów je asymilacjô spółzwãków z pòzdrzatkù na zwãcznosc. Wikszosc zeszlachòwaniów z pò zdrzatkù na zwãcznosc to zeszlachòwania copné: jeżlë slédny spółzwãk
w kònsonanticznym karnie je bezzwãczny, tej całé karno wëmôwióné je
bezzwãczno; mómë wnenczas do ùczinkù z ùbezzwãcznienim, np. w słowach: stątka (stądka), Kaszëpka (Kaszëbka); za to jeżlë slédny spółzwãk
32

w spółzwãkòwim karnie je zwãczny, tej całé karno artikùłowóné je zwãczno; w nym przëtrôfkù mómë do ùczinkù z ùzwãcznienim, np. w słowach: cëżba (ceszba), szëgba (szëkba). Z pòkrokòwima asymilacjama z pò zdrzatkù na zwãcznosc mómë do ùczinkù leno w przëtrôfkù spółzwãków
w i rz, chtërne w pòzycji pò bezzwãcznëch spółzwãkach wëmôwióné są
bezzwãczno, np. tszeba (trzeba), kfiat (kwiat). Półòtemkłé zwãczi m, n, ń,
l, ł, r, j nie tracą zwãcznoscë w pòzycji przed zwãcznyma spółzwãkama.
W kaszëbsczim jãzëkù mómë téż do ùczinkù z asymilacjama z pòzdrzatkù
na môl artikùlacji, hewòtno są to ùdąsłowienia, tj. dąsłowô wëmòwa spółzwãków t, d nachôdającëch sã przed dąsłowim spółzwãkã, np. tczec, tczëgòdny; artikùlacjô spółzwãkù n w pòzycji przez tilnojãzëkòwima jakno tilnojązëkòwégò η, np. baηk. Pòstãpny dzél zeszlachòwaniów to zeszlachòwania
z pòzdrzatkù stãpnia zblëżeniô nôrzãdłów mòwë; pòkazywają sã òne, czej
w môlu jednégò spółzwãkù nachôdô sã jiny, chtëren jinaczi sã przeszkòdą,
na jaką napòtikô lëft wëchôdający z płëców. Asymilacje negò ôrtu zachôdają np. w słowach łońsczi, gduńsczi, w chtërnëch nie dôchôdô do zwiarcô òb
czas wëmòwë nosowégò spółzwãkù ń.
Apartno nót je òpisac wëstąpiwającé w kaszëbsczim lëteracczim jãzëkù
asymilacje na òdległosc w zasygù lëpnëch spółzwãków; są to przëmiôrowò
taczé copné zeszlachòwania, jak nôslédné: Miemc, miemiecczi.
Disymilacjô je fòneticznym zjawiszczã, chtërno pòlégô na zanikniãcym szlachòwnotë zwãków, jaczé nôczãscy ze sobą sąsadëją.
Apartny rozwij procesów disymilacyjnëch na kaszëbsczim gruńce sparłãczony je colemało z ùtrzimanim w kaszëbiznie niechtërnëch archajiznowëch
fòrmów. Przekładã rozszlachòwaniô, chtërno zaszło w kaszëbsczim jãzëkù,
je przejinaka w spółzwãkòwim karnie kt, jaczé w kaszëbsczim jãzëkù rozwiło sã w karno cht. Głosowô przejinaka kt na cht wëstąpiwô w nôslédnëch
przëkładach: chto, nicht, chtëren. (Ale disymilacjô ta nie zaszła w słowach:
direchtor, dochtor, rechtor; pòprawné fòrmë to: direktor, doktor, rektor).
Z rozszlachòwùjącyma procesama mómë téż do ùczinkù w przëtrôfkù
sparłãczeniów srz, zrz, chtërne w kaszëbiznie są rozdzeloné spółzwãkama
t, d, mającyma tuwò fùnkcjã disymilacyjną. Rozszlachòwùjącé spółzwãczi
t, d notérowóné są w nôslédnëch słowach: strzód, strzoda, strzébro, strzédny,
33

westrzédny, dozdrzeniałi, zdrzódło, zdrzec. W òmôwióny tuwò disymilacyjny fùnkcji mòże téż wëstąpic spółzwãk g w słowach: zgrzébiã, zgrzébc.
Pòjawienié sã spółzwãkù g w môlu systemòwégò w nym placu d nót je dolmaczëc spółzwãkòwą wëmianą d : g.
Wôrt je téż dac bôczënk, że w lëteracczi kaszëbiznie mòże pòjawic sã
wstôwny półsamòzwãk ł, np. w słowie żelazło.
Ùproscenia spółzwãkòwëch karnów to fòneticzny proces pòlégający na niewëmôwianim niechtërnych spółzwãków nachôdającëch sã
w spółzwãkòwëch karnach. Chòdzy ò redukcjã artikùlacyjną zwãków,
chtërne są za drãdżé do wëmówieniô, a pòminiãcé jich w artikùlacji nie
prowadzy do nierozmieniô słowa. W lëteracczi kaszëbiznie niechtërne z nieartikùłowónëch spółzwãków òstałë rëmniãté ze słowa, m.jin.
w taczich przëmiôrach: pierszi, baro, gromica, sztôłt, szur.
1.6.4.
Zanikniãcé zwiarcô òb czas wëmòwë spółzwãkù dz. Ùchòwanié archajiznowi artikùlacji spółzwãkù z w leksemach
zwón, zwãk.
Zanikniãcé zwiarcô òb czas wëmòwë zwiarto-szczelënowégò spółzwãkù dz
i artikùlacjô w nym placu szczelënowégò zwãkù z to znanka tipicznô dlô
lëteracczi kaszëbiznë leno w przëtrôfkù niechtërnëch leksemów. Proces nen
zachôdô w nôgłosowi pòzycji w słowie: zbón i w jegò zdrobniałëch fòrmach
zbónk, zbónuszk, a w westrzódgłosowëch pòzycjach w słowie cëzy i w pòchódnëch słowach: cëzyńc, cëzożëwny, cëzołożëc. W òglowòkaszëbsczim
jãzëkù zaniechanié zwiãrcô nie zachôdô w taczich słowach, jak: jidza, ksądz
[wëm.: ksąc], miedza, młodze, nãdza, pieniądza, przãdza, ridz [wëm.: ric],
chòc proces ten w wëmienionëch wëżi leksemach je notérowóny w kaszëbsczich gwarach. Apartno nót bë bëło òmawiac leksemë, w jaczich pierwòszno nachôdôł sã spółzwãk dź (geneticzno pòchôdający ze sparłãczeniô *d
i przédnégò samòzwãkù), chtëren ùlégł na gruńce kaszëbsczégò jãzëka procesowi kaszëbieniô, np.: grãdzëc, kądzél, tidzéń, wãdzëdło. W nëch słowach,
w jaczich primarno wëstąpiwôł zwiarto-szczelënowi spółzwãk dź, chtëren
pò przeprowadzenim depalatalizacji na kaszëbsczi òbéńdze przeszedł
34

w spółzwãk dz, proces zaniechaniô zwiarcô nie je przënôleżny lëteracczi
kaszëbiznie; rozwiti w nëch słowach w pózdzészim cządze spółzwãk z je
przirodny leno dlô niechtërnëch kaszëbsczich gwarów. Òsóbny bôczënk
trzeba dac na słowò dąsło, w gwarach artikùłowóné téż jakno ząsło; w leksemie nym pierwòszno wëstąpiwôł mitczi spółzwãk d, chtëren systemòwò
rozwijôł sã w spółzwãk dź i pòstãpno ùlégôł na gruńce kaszëbiznë scwardzeniu do pòstacë dz. Zmiana ta równak nie dokònała sã kònsekwentno, temù w lëteracczi kaszëbiznie mómë do ùczinkù z leksemã dąsło, ale
w gwarach kaszëbsczich notérowónô je téż fòrma dząsło i fòrma z zaniechanim zwiarcô ząsło (Breza, Treder 1981, 27).
Proces zanikniãcô zwiarcô nie tikô sã słowa zwón i pòchódnëch òd niegò
słowów: zwónk, zwóneczk, zwónuszk, zwònic, zwònica, zwònnik, jak téż leksemów zwãk i zwãkòwi. Są to archajiznowé realizacje, ùchòwóné na gruńce
kaszëbsczégò jãzëka z prasłowianiznë, ò jich archajiznowi przirodze zaswiôdcziwô ùchòwanié pierwòsznégò szczelënowégò zwãkù z w jinëch słowiańsczich jãzëkach, np. w rusczim jãzëkù mómë leksem звон ‘zwãk, bicé
zwònu’, w serbsczim зњоно ‘dzwon’, w słoweńsczim zwonec ‘dzwon’. Tak tej
wtórznô je tipicznô dlô niechtërnëch kaszëbsczich gwarów realizacjô nëch
leksemów ze zwiarto-szczelënowim spółzwãkã dz. Zamiana szczelënë na
zwiãrcé w wëmienionëch wëżi słowach je równak cëzô lëteracczi kaszëbiznie (Stieber 1972, 81-83).
1.6.5.
Proteticzné spółzwãczi
Proteticzné spółzwãczi (protezë) to spółzwãczi, jaczé rozwiłë sã
przed samòzwãkã w nôgłosu. Zjawiszcze protezów w kaszëbsczi lingwistice wparłãcziwô w se czile jãzëkòwëch procesów, w òsoblëwòscë: prejotacjã, przëdech, labializacjã, a téż òbjimô jiné przëmiôrë proteticznëch
spółzwãków.
Proces prejotacji pòlégô na rozwicym sã w nôgłosowi pòzycji, colemało przed samòzwãkã i, rzadzy przed jinyma samòzwãkama, nieszlabizoùrobnégò półsamòzwãkù j. W lëteracczim kaszëbsczim jãzëkù
prejotacjô je przirodnô leno dlô niewielnëch domôcëch kaszëbsczich
35

słowów, nôczãszczi glajda j pòkazywô sã przed samòzwãkã i, m.jin
w leksemach.: jic, jich, jidżelnica, jiglëca, jiglëna, jiglëwié, jiglnik, jiglôrz,
jigła, jigra, jigrac, jigrzëcznô, jigrzëska, jikro, jimac sã, jimadło, jimë, jimiã, jimòsc, jimòwnik, jimòwny, jimra, jimroch, jimrochòwati, jimroszka,
jimrotac, jimrotny, jinaczëc sã, jinaczi, jindze, jiny, jiscëc sã, jistniec, jistnienié, jistny, jistota, jistewny, jistwa, jizba, jizbiszcze, jizbòwi, jizdeba,
jizdebny, zajimac, mniészi zasyg mô pòkazywanié sã półsamòzwãkù j
w pòzycji przed samòzwãkama a, e, np. w słowach: jaż, jesz, w gwarach
kaszëbsczich prejotacjã pòtikô sã téż w jinëch przëmiôrach, np. w słowach Jadóm, Jéwa.
Przëdech w kaszëbiznie pòlégô na rozwicym sã w nôgłosu słowa,
przed samòzwãkã, zwãcznégò spółzwãkù h. Proteticzny spółzwãk h
pòkazywô sã w lëteracczim kaszëbsczim jãzëkù m.jin. w nôslédnëch
słowach: hòckac, hòpa, hòpkac. Czasã mómë do ùczinkù z wëstąpiwanim etimòlogicznégò spółzwãkù h, chòc w kaszëbsczich gwarach
pòtikóné są fòrmë, w jaczich wëeliminowóny òstôł nen spółzwãk, np.:
(h)arfa, (h)arfòwac, (h)armónika, (h)ermùs ‘skrzip pòlny; złi duch’,
(H)él, (h)élsczi. Nierôz w lëteracczim kaszëbsczim jãzëkù pòkazywają
sã dwa wariantë słowa: halac – alac, harbata – arbata, harbatny – arbatny, heltka – eltka, tak tej przëdech je w nëch słowach marginalny.
Jeżlë chòdzy ò proces labializacji, to nie mdze òn tuwò òsóbno òmówiony, bò òstôł òn òpisóny w rozdzélu 1.5.1. Òkróm wëżi wëmienionëch
przëmiôrów proteticzné spółzwãczi pòkazywają sã téż w jinëch słowach,
òsoblëwò czãsto mómë do ùczinkù z proteticznym spółzwãkã w, pòjôwiającym sã przed rozmajitima samòzwãkama, np. w leksemach: wieszczórka,
wieszczerzëca, witro, witrznica, wôłtôrz.

36

1.6.6.
Rozwij dôwnëch strzódgłosowëch dwùzwãków el, or nachôdającëch sã w pòzycji midzë dwùma spółzwãkama
Dôwny strzódgłosowi dwùzwãk el nachôdający sã midzë dwùma spółzwãkama, òglowò w zôpadnosłowiańsczich jãzëkach, do jaczich przënôlégô téż
kaszëbizna, rozwił sã na nen ôrt, że karno nëch zwãków ùległo procesowi
przestawieniô (metatezë). Tak tej w terôczasnym kaszëbsczim jãzëkù colemało wëstąpiwô w negò ôrtu słowach, nachôdający sã midzë dwùma spółzwãkama, dwùzwãk le, np. plewa, wlec. W niechtërnëch przëmiôrach mògło w nëch słowach duńc do scesnieniô samòzwãkù e (czej béł òn dłudżi),
tak tej mòżlëwé je téż karno lé, np. mlécz, mléczarniô, mlécznik, mléczôk,
mlékò, slédz. Równak w kaszëbsczim jãzëkù czãscy nigle w pòlaszëznie to
strzódgłosowé karno rozwiło sã w dwùzwãk ło, m.jin. w słowach: młoc,
młoleczka ‘zôbawka dlô dzecy abò strëch na wróble’, młolôk ‘wietrznik,
wietrzny młin’, młoto ‘tobaka pòsekónô, przërëchtowónô do młocô’, płoc,
pòmłoti, słodzëna ‘śledziona’, szłom (w stôropòlaszëznie istniała téż fòrma:
szłom), wëpłoti, zemłoti, żłódz (w pòlsczich dialektach téż żłódź), i szlachòwno jak w pòlaszëznie w słowach: człowiek, człón, człónk, płowi, żłobic, żłób.
Pierwòszné strzódgłosowé karno or, nachôdającé sã midzë dwùma
spółzwãkama, w zapôdnosłowiańsczich jãzëkach, midzë chtërnyma je
kaszëbsczi jãzëk, òglowò ùległo fòneticznémù procesowi przestôwczi
i rozwiło sã w dwùzwãk ro (czasã dodôwkòwò ze zdłużenim samòzwãkù
o do pòstacë ó), np. w słowach: broda, bróna, droga, krowa, mrowic sã, mrowiszcze, mrówka, próg, prószëc, sroka, strona, wrona, wrota, wróbel, zôgroda.
Wëmienioné pòstacë słowów tipiczné są dlô lëteracczi kaszëbiznë i colemało wëstąpiwają téż w kaszëbsczich gwarach, równak w dialekce nordowim mòże pòtkac w przëwòłónëch leksemach dwùzwãk ra i pòwëższé słowa artikùłowóné są pòsobicą jakno: barda, barna, darga, karwa,
marwic sã, marwiszcze, marwa, parg, parszëc, sarka, starna, warna, warta
‘w znaczenim: wiôldżé dwiérze, bróma’, warbel, zôgarda. Rozwij dwùzwãkù
or nachôdającégò sã midzë dwùma spółzwãkama w dwùzwãk ar je tipiczny
dlô pôłniowòsłowiańsczich jãzëków i dlô czeszczëznë a słowacczëznë, téż
dlô wëmarłégò pòłabsczégò jãzëka i dialektów słowińsczich. Równak takô
realizacjô, bierzącë za mòdło nordowé gwarë, przëjãła sã téż w niejednëch
37

słowach w lëteracczi kaszëbiznie, np. bardawica, bardawiszcze, bardawka, bardawkòwati, charna ‘trôwa’, charnisti, charst ‘lëché sano; òstrô trôwa’,
gard, karwina ‘trzoda, na jaką skłôdają sã krowë, celãta i wòłë’, karwińc ‘pòl.
nawóz krowi’, parpac, parmiéń, parmiszk, pònarwa ‘pòl. pędrak’, skarniô,
skarniszcze, smarglëna ‘pòl. smrodynia, czeremcha’, smargla, stôrniô ‘bańtka, flądra’, stôrnew, wągarda ‘miedza, grańca pòla’, zôparg ‘pierszô z brzegù głãbiô w mòrzu’. Wtórznô hiperpòprawnô metateza zaszła téż w fòrmach grósc, grónk, chòc trzeba pòdsztrëchnąc, że pierwòszné są pòstacë
nëch słowów taczé, jak gark i gôrsc, pòtikóné przede wszëtczim w westrzédnëch i pôłniowëch gwarach. Nót je téż dac bôczënk na słowò starża,
w jaczim ùchòwała sã archajiznowô pòstac bez przestôwczi, ale z przejinaką
samòzwãkù o w samòzwãk a (AJK, z XIII, 51-81; Breza, Treder 1981, 23-24).
1.7. s ł o w n y a kc e n t

Dôwającë bôczënk na słowny akcent, w kaszëbsczim lëteracczim jãzëkù
nót je wëapartnic dwie dërżéniowé akcentowé normë: normã nordowòkaszëbską i normã przënôleżną westrzédnym i pôłniowim Kaszëbóm.
Te dwie jinaczącé sã z pòzdrzatkù na akcent òbéńdë nie są wërazno i òstro
rozgrańczoné. Na nordowëch Kaszëbach wëstąpiwô akcent rëszny (tj. nie
sparłãczony z òkreslonym mòrfemã słowa) i swòbódny (tj. nie sparłãczony z òkresloną szlabizą słowa, np. ze szlabizą slédną czë przedslédną), zôs
na westrzédnëch i pôłniowëch Kaszëbach pòwszechny je sztabilny akcent
inicjalny (akcent nôgłosowi, tj. pôdający na pierszą szlabizã słowa). Nót je
dac apartny bôczënk na artikùlacjã akcentowëch zestrojów: na òbéńdze
pôłniowëch Kaszub (wëłącziwającë Zôbòrë) akcentowónô je nôgłosowô
szlabiza słowa, równak pòd akcentã nachôdô sã téż proklitika, np. do gardu,
na pôłnié, na Kaszëbach, nie pamiãtóm.
Kaszëbsczémù jãzëkòwi znóny je téż kòlumnowi akcent, dlô chtërnégò
przirodné je ùtrzimanié stałi òdległoscë midzë szlabizą pòd akcentã a nôgłosową szlabizą słowa, np. kazalnica, kazalnicë, kazalnicama. Akcent kòlumnowi pòtikóny je na òbéńdze westrzédnëch i rzadzy nordowëch Kaszub.
Na zôbòrszczëznie doszło do rozkòscérzeniô sã akcentuacji przënôleżny
pòlsczémù jãzëkòwi, hewòtno mómë na ny òbéńdze do ùczinkù z paroksytonicznym akcentã, pôdającym na drëgą szlabizã òd kùńca.
38

W kaszëbiznie akcentowanié słowa colemało parłãczi sã z mòcniészą
wëmòwą szlabizë nachôdający sã pòd akcentã a rozcygnienim dérowaniô
samòzwãkù, chtëren je akcentowóny. Takô artikùlacyjnô praktika, òsoblëwò notérowónô na òbéńdze nordowëch Kaszub, gdze akcent je barżi dinamiczny, prowadzy do redukcji samòzwãków, jaczé nie są akcentowóné,
np. kòszla, pierzna, pazrë.

40

FLEK S JÔ

2.

Lëteracczi standard kaszëbsczi fleksji je terëczasno
w kùńcowim stadium sztôłtowaniô sã. Fòrmùjącé
sã pòczëcé kaszëbsczi jãzëkòwi normë parłãczi sã
z brëkùnkã wëraznëch i jednoznaczënkòwëch deklinacjowëch i kòniugacjowëch kùnôszków i wëmôgô fùlnormalizacji w nym zasygù.
Terôczasno w kaszëbsczi fleksji widzec je jawerné
pòrządkùjącé i ùprosceniowé tendencje. Z ùżiwónëch
w kaszëbsczi mòwie i pisënkù równobieżnëch gwarowëch kùnôszków wëapartniwają sã ne nôbarżi ekspansywné i wërazné, jaczich znaczënk je ùmòcniony przez
swiądné i pòwszédné ùżiwanié jich w kaszëbsczim
lëteracczim pisënkù.
Òmówionô òstónie tuwò pasobicą fleksjô czasnika,
jistnika, znankòwnika, wielnika, zamiona; òpisóné
òstóną téż nieòtmieniwné partë mòwë.

2 .1. s p ò d lo w é fl e k s y j n é p ò c h w ô t ë

Fleksjô (zjinaka) – to dzél gramaticzi, jaczi zajimô sã partama mòwë
i òtmianą słowów. W òbrëmim zjinaczi wëapartniwô sã deklinacjã i kòniugacjã.
Deklinacjô (mionowô fleksjô) – to òtmiana słowów przez przëpôdczi i lëczbë. Nié wszëtczé słowa pòdlégają deklinacji, ale leno: jistniczi,
znankòwniczi, wielniczi, jistnikòwé, znankòwnikòwé i wielnikòwé zamiona, znankòwnikòwé mionoczasniczi,
Kòniugacjô (werbalnô fleksjô) – tikô sã leno czasników i ni mòże
ji òdnaszac do jinëch partów mòwë. W kaszëbsczim jãzëkù je to òtmiana czasników przez òsobë, lëczbë, czasë, tribë, stronë.
Téma słowa – je to nen dzél słowa, jaczi nie je przedmiotã òtmianë.
Téma słowa wskôzywô na jegò znaczënk.
Fleksyjny kùnôszk – nen dzél słowa, jaczi je na jegò kùńcu i pòdlégô
òtmianie. Skùtkã deklinacji abò kòniugacji je zmiana kùnôszka. Zadanim kùnôszka je téż wskôzywanié syntakticzny fùnkcji słowa w zdanim.
2 . 2 . pr aw i d ł a k l a s y fi kò wa n i ô s ł o w ó w

d o pa r t ó w m ò w ë

W kaszëbsczim jãzëkù mòże wëapartnic dzesãc partów mòwë: jistnik, czasnik, znankòwnik, wielnik, zamiono, przëczasnik, przëmiono, wiążëna,
partikla i krziknik.
Cobë przënôleżno przëdzelec słowò do pasownégò partu mòwë, nót je
nôprzódka zastanowic sã, czë słowò to mòże òtmienic, czë je òno nieòtmieniwné. Dokònywô sã pòdzélu na partë mòwë òtmieniwné, taczé jak:
jistnik, czasnik, znankòwnik, wielnik, zamiono, i nieòtmieniwné, tj.:
przëczasnik, przëmiono, wiążëna, partikla, krziknik. Jeżlë mómë do
ùczinkù z òtmieniwnym słowã, trzeba dac òdpòwiesc, jaczé fleksyjné
42

kategórie są mù przënôleżné, tzn. przez co sã òno òtmieniwô: przez lëczbë, òsobë, ôrtë, czasë, stronë, tribë abò przëpôdczi. Wôżnô je téż sprawa, na jaczé pëtanié słowò òdpòwiôdô, np. jistnik mdze òdpòwiôdôł
na pëtania chto?, co?, a czasnik mdze òdpòwiôdôł na pëtanié co robi?
Nót je téż zastanowic sã, co za pòmòcą gwësnégò słowa mòżemë nazwac,
np. czasnik nazéwô aktiwnoscë; jistnik nazéwô zachë, zjawiszcza, stanë;
znankòwnik nazéwô znanczi. Niżi pòsobicą òstóną òbgôdóné wszëtczé
partë mòwë, w pierszi rédze te òtmieniwné, a pòtemù nieòtmieniwné.
2 . 3. c z a s n i k

Czasnik – je partã mòwë òznôczającym aktiwnosc abò stan. Òdpòwiôdô na pëtania: co robi?, co sã z nim dzeje?, w jaczim je stanie? Je
samòstójnym partã mòwë; w zdanim mô fùnkcjã òrzeczeniô. Czasnik
òtmieniwô sã przez: òsobë, lëczbë, czasë, ôrtë, ùstawë, tribë.
2.3.1.
Òsobòwé fòrmë czasnika a fòrmë infinitiwù. Òtmiana czasników przez òsobë i lëczbë w ternym czasu
Infinitiw – to czasnikòwô fòrma, jakô ni mô òkreslony fòrmë òsobë,
lëczbë, czasu, ôrtu, ùstawù czë tribù. Je to spòdlowô fòrma czasnika,
jakô rzôdkò wëstąpiwô samòstójno w zdanim. W kaszëbsczim jãzëkù
fòrmë infinitiwù zakùńczoné są na -c, np. robic, słëchac, rozmiec, grac.
Òsobòwô fòrma czasnika – òznôczô tã fòrmã czasnika, chtërna
òstała pòddónô òtmianie. Z òsobòwima fòrmama mómë do ùczinkù,
czej czasnik òtmienimë przez òsobë, , np. widzã, widzy, sedzysz, nëkómë.
W kaszëbiznie wëapartniwô sã sétmë òsobów czasnika, trzë w pòjedinczny
lëczbie, trzë we wielny lëczbie i pòczestną fòrmã.

43

		 pòjedincznô lëczba 		 wielnô lëczba
1. jô		 1. më
2. të		 2. wa
3. òn, òna, òno		 3. òni, òne
		Wë
Kòniugacjô – to òtmiana czasnika przez òsobë, lëczbë, czasë, ôrtë,
ùstawë, tribë.
W kaszëbsczim jãzëkù wëapartniwô sã sztërë kòniugacjowé mòdła òtmianë.
Spòdlim pòdzélu na kòniugacje w kaszëbsczim jãzëkù je fòrma 1. i 2. òsobë
pòjedinczny lëczbë ternégò czasu:
• kòniugacjô I -ã, -esz (wiozã, wiezesz)
• kòniugacjô II -ã -isz (robiã, robisz)
• kòniugacjô III -óm -ôsz (gróm, grôsz)
• kòniugacjô IV -ém -ész (wiém, wiész)
Òtmiana czasnika przez òsobë i lëczbë w ternym czasu:

kòniugacjô i -ã, -esz
		wiezc
1. jô wiez-ã 		 1. më wiez-emë
2. të wiez-esz		 2. wa wiez-eta
3. òn, òna, òno wiez-e		 3. òni, òne wioz-ą
		Wë wiez-ece
		
		
kòniugacjô ii -ã, -isz
		robic
1. jô robi-ã 		 1. më rob-imë
2. të rob-isz		 2. wa rob-ita
3. òn, òna, òno rob-i		 3. òni, òne robi-ą
		
		Wë rob-ice
44

		
kòniugacjô iii -óm, -ôsz
		grac
1. jô gr-óm 		 1. më gr-ómë
2. të gr-ôsz		 2. wa gr-ôta
3. òn, òna, òno gr-ô		 3. òni, òne gr-ają
		
		Wë gr-ôce
1. jô gr-ajã 		 1. më gr-ajemë
2. të gr-ajesz		 2. wa gr-ajeta
3. òn, òna, òno gr-aje		 3. òni, òne gr-ają
		
		Wë gr-ajece

		
kòniugacjô iv -ém, -ész
		wiedzec
1. jô wi-ém 		 1. më wi-émë
2. të wi-ész		 2. wa wi-éta
3. òn, òna, òno wi-é		 3. òni, òne wi-edzą
		
		Wë wi-éce

Òsobòwé fòrmë czasnika bëc
Apartno nót je òmawiac òtmianã czasnika bëc, w jaczi w ternym czasu
ùchòwałë sã archajiznowé fòrmë:
bëc
		

1. jô jem		 1. më jesmë
2. të jes		 2. wa jesta
3. òn, òna, òno je		 3. òni, òne są

		Wë jesce

45

2.3.2.
Ùszłé czasë i zaùszłi czas
Ùszłi czas – je gramaticzną kategórią czasnika, jakô òdnosziwô sã do
aktiwnosców i zdarzeniów, chtërne dokònywałë sã chùdzy negò sztótu,
w jaczim sã ò nich gôdô.
Ùszłé czasë w kaszëbiznie
W kaszëbsczim jãzëkù ni ma ùszłégò prostégò czasu z rësznyma kùnôszkama, za to kaszëbiznie przënôleżné są sztërë ôrtë ùszłégò zesadzonégò czasu
(Breza, Treder 1981, 133-134; Treder, red. 2006, 42-43), a téż fòrmë zaùszłëgò czasu.
Wëapartniwô sã nôslédné ùszłé zesadzoné czasë:
I. archajiznowi ùszłi czas – je zesadzony z òsòbòwi fòrmë
wëpòmòżnégò słowa bëc (jem, jes, je, jesmë, jesta, są, jesce) i czasnikòwi fòrmë ùszłégò czasu zakùńczony na -ł; personowé zamiono nie je tuwò mùszebné:
		
pisac
1. (jô) jem pisôł
1. (më) jesmë piselë
		(jô) jem pisa(ła) 			 (më) jesmë pisałë
					(ma) jesma pisa(ła)
2. (të) jes pisôł		 2. (wa) jesta piselë
		(të) jes pisa(ła)		
(wa) jesta pisałë
					(wa) jesta pisa(ła)
3. (òn) je pisôł		 3. (òni) są piselë
		(òna) je pisa(ła)		
(òne) są pisałë
		(òno) je pisało		
		(Wë) jesce piselë

46

iI. ùszłi czas zesadzony z mùszebnégò personowégò zamiona i czasnikòwi fòrmë ùszłégò czasu zakùńczony na -ł:
		
pisac
1. jô pisôł
1. më piselë
		jô pisa(ła)
më pisałë
				 ma pisa(ła)
2. të pisôł
2. wa piselë
		 të pisa(ła)		
wa pisałë
				 wa pisa(ła)
3. òn pisôł
3. òni piselë
		 òna pisa(ła)		
òne pisałë
		 òno pisało		
		

Wë piselë

iII. òpisowé fòrmë zesadzoné z wëpòmòżnégò słowa miec
i fòrmë znankòwnikòwégò mionoczasnika zakùńczony
na -n-, -t-:
		
pisac
1. (jô) móm pisóné 		 1. (më) mómë pisóné
2. (të) môsz pisóné		 2. (wa) môta pisóné
3. (òn, òna, òno) mô pisóné		 3. (òni) mają pisóné
		
		(Wë) môce pisóné
iV. kònstrukcje zesadzoné z czasnikòwi fòrmë ùszłégò
czasu zakùńczony na -ł i dodónégò słowa żem, żes, żesmë,
żesta, żesce; personowé zamiono nie je tuwò mùszebné; fòrmë
tegò czasu nie są ùżiwóné w 3. òsobie pòjedinczny i wielny lëczbë; (te
fòrmë dostałë sã do kaszëbsczégò jãzëka pòd cëskã kòcewsczégò dialektu):

47

		
pisac
1. (jô) żem pisôł
1. (më) żesmë piselë
		(jô) żem pisa(ła) 		 (më) żesmë pisałë
				(ma) żesma pisa(ła)
2. (të) żes pisôł
2. (wa) żesta piselë
		(të) żes pisa(ła)		(wa) żesta pisałë
				(wa) żesta pisa(ła)
3. òn pisôł
3. òni pisëlë
		 òna pisa(ła)		
òne pisałë
		 òno pisało		
		(Wë) żesce piselë

Zaùszłi czas
Òkróm ùszłëch czasów wëapartniwô sã w kaszëbsczim jãzëkù zaùszłi czas;
czas nen ùchòwôł sã w kaszëbiznie do dzysdnia, le je to fòrma w copanim sã.
Zaùszłi czas je ùżiwóny, jeżlë mómë do ùczinkù z dwùma dokònywającyma
sã pò sobie aktiwnoscama; czas nen wskôzëje na pòprzédnosc òpisywóny
aktiwnoscë. Je òn zesadzonym czasã i mòże bëc ùsôdzóny na czile ôrtów:
i. zaùszłi czas, jaczi skłôdô sã z òsòbòwi fòrmë wëpòmòżnégò słowa bëc
w ùszłim czasu (béł, bëła, bëło, bëlë, bëłë), czasnikòwi fòrmë ùszłégò
czasu zakùńczony na -ł i fòrmë wëpòmòżnégò słowa bëc w ternym
czasu; personowé zamiono nie je mùszebné, chòc mòże bëc òno ùżiwóné w môl fòrmów: jem, jes, jesmë, jesta:
		pisac
1. (jô) jem béł pisôł 		 1. (më) jesmë bëlë piselë
		(jô) jem bëła pisa(ła) 		
(më) jesmë bëłë pisałë
					(ma) jesma bëła pisa(ła)
2. (të) jes béł pisôł		 2. (wa) jesta bëlë piselë
		(të) jes bëła pisa(ła)		
(wa) jesta bëłë pisałë
					(wa) jesta bëła pisa(ła)
3. (òn) béł pisôł		3. òni bëlë piselë
		(òna) bëła pisa(ła)			 òne bëłë pisałë
48

		(òno) bëło pisało		
		
		(Wë) jesce bëlë piselë
iI. zaùszłi czas, jaczi skłôdô sã z òsòbòwi fòrmë wëpòmòżnégò słowa bëc
w ùszłim czasu (béł, bëła, bëło, bëlë, bëłë), fòrmë znankòwnikòwégò
mionoczasnika zakùńczony na -n-, -t- i fòrmë personowégò zamiona:
		jic
1. jô béł jidzony 		 1. më bëlë jidzony
		 jô bëła jidzonô		
më bëłë jidzoné
2. të béł jidzony		2. wa bëlë jidzony
		 të bëła jidzonô		
wa bëłë jidzoné
3. òn béł jidzony		3. òni bëlë jidzony			
		
óna bëła jidzonô		
òne bëłë jidzoné
		 òno bëło jidzoné
		
		 Wë bëlë jidzony
iii. zaùszłi czas, jaczi skłôdô sã z òsòbòwi fòrmë wëpòmòżnégò słowa miec
w ùszłim czasu (miôł, mia(ła), miało, mielë, miałë), fòrmë znankòwnikòwégò mionoczasnika zakùńczony na -n-, -t- i fòrmë òsobòwégò
zamiona:
		pisac
1. jô miôł pisóné 		 1. më mielë pisóné
		 jô mia(ła) pisóné		
më miałë pisóné
					ma mia(ła) pisóné
2. të miôł pisóné		2. wa mielë pisóné
		 të mia(ła) pisóné		
wa miałë pisóné
					wa mia(ła) pisóné
3. òn miôł pisóné		3. òni mielë pisóné
		 òna mia(ła) pisóné			 òne miałë pisóné
		 òno miało pisóné
		
		 Wë mielë pisóné
49

Bôczënkù wëmôgają fòrmë 1. òsobë wielny lëczbë taczé, jak np.: (ma) jesma pisa(ła), ma pisa(ła), (ma) żesma pisa(ła), (ma) jesma bëła pisa(ła), ma
bëła jidzony, ma miała pisóné – są to fòrmë, jaczé przódë bëłë ùżiwóné leno
w òtniesenim do dwùch òsobów abò dwùch jinëch subiektów. Szlachòwno znaczënk dëbeltnotë miałë fòrmë 2. osobë wielny lëczbë ôrtu: (wa) jesta pisa(ła), (wa) pisa(ła), (wa) żesta pisa(ła), (wa) jesta bëła pisa(ła), wa
mia(ła) pisóné. Dzysdnia tak znaczënk zamiona ma, jak téż znaczënk wëżi
przëwòłónëch kònstrukcjów, rozkòscérził sã téż na wielną lëczbã. Równak
bédëje sã, cobë ùżëwac jich w znaczenim dôwny dëbeltny lëczbë. Pasowné
fòrmë mòże ùsadzëc mést we wszëtczich czasach, równak w ùszłëch czasach
są òne nôbarżi pòwszechné.
2.3.3.
Przińdné czasë w kaszëbsczim jãzëkù
Przińdny czas – je gramaticzną kategórią czasnika, jakô òdnosziwô
sã do aktiwnosców i zdarzeniów, chtërne bãdą dokònywałë sã pòzdze
negò sztótu, w jaczim sã ò nich gôdô.
W kaszëbiznie wëapartniwô sã przińdny prosti czas i przińdny zesadzony
czas.
i. przińdny prosti czas – je ùrôbióny blós dlô dokònónëch czasników; kùnôszczi przińdnégò prostégò czasu są taczé samé jak kùnôszczi
ternégò czasu; personowé zamiono nie je tuwò mùszebné:
		
pisac
1. (jô) napiszã 		 1. (më) napiszemë
2. (të) napiszesz		 2. (wa) napiszeta
3. (òn) napisze		 3. (òni) napiszą
		(òna) napisze		
(òne) napiszą
		(òno) napisze
		
		(Wë) napiszece

50

Nót je dac bôczënk na nieregùlarné fòrmë przińdnégò
prostégò czasu czasnika jic:
		
jic
1. (jô) pùdã 		 1. (më) pùdzemë
2. (të) pùdzesz		 2. (wa) pùdzeta
3. (òn) pùdze		 3. (òni) pùdą
		(òna) pùdze		
(òne) pùdą
		(òno) pùdze
		(Wë) pùdzece
Czasnik bëc w przińdnym prostim czasu mòże miec trzë
zestôwczi òsobòwëch fòrmów:
		
bëc
1. (jô) bãdã 		 1. (më) bãdzemë
2. (të) bãdzesz		 2. (wa) bãdzeta
3. (òn) bãdze		 3. (òni) bãdą
		(òna) bãdze		
(òne) bãdą
		(òno) bãdze
		(Wë) bãdzece
1. (jô) bądã 		 1. (më) bądzemë
2. (të) bądzesz		 2. (wa) bądzeta
3. (òn) bądze		 3. (òni) bądą
		(òna) bądze		
(òne) bądą
		(òno) bądze
		
		(Wë) bądzece

51

1. (jô) mdã 		 1. (më) mdzemë
2. (të) mdzesz		 2. (wa) mdzeta
3. (òn) mdze		 3. (òni) mdą
		(òna) mdze		
(òne) mdą
		(òno) mdze
		(Wë) mdzece
ii. przińdny zesadzony czas – je ùrôbióny blós dlô dokònónëch
czasników; fòrmë negò czasu mòże twòrzëc na dwa spòsobë:
a) przińdny czas zesadzony z òsòbòwi fòrmë wëpòmòżnégò słowa bëc
w przińdnym czasu i czasnikòwi fòrmë ùszłégò czasu zakùńczony na
-ł; personowé zamiono nie je tuwò mùszebné:
		pisac
1. (jô) bãdã pisôł 		 1. (më) bãdzemë piselë
		(jô) bãdã pisa(ła) 		
(më) bãdzemë pisałë
					(ma) bãdzema pisa(ła)
2. (të) bãdzesz pisôł		 2. (wa) bãdzeta piselë
		(të) bãdzesz pisa(ła)		
(wa) bãdzeta pisałë
					(wa) bãdzeta pisa(ła)
3. (òn) bãdze pisôł		 3. (òni) bãdą piselë
		(òna) bãdze pisa(ła)		
(òne) bãdą pisałë
		(òno) bãdze pisało
		(Wë) bãdzece piselë
b) przińdny czas zesadzony z òsòbòwi fòrmë wëpòmòżnégò słowa bëc
w przińdnym czasu i fòrmë infinitiwù; personowé zamiono nie je
tuwò mùszebné:
		
		
pisac
1. (jô) bãdã pisac 		 1. (më) bãdzemë pisac
2. (të) bãdzesz pisac		 2. (wa) bãdzeta pisac
3. (òn) bãdze pisac		 3. (òni) bãdą pisac
52

		(òna) bãdze pisac		
		(òno) bãdze pisac
		
		(Wë) bãdzece pisac

(òne) bãdą pisac

W przińdnym zesadzonym czasu wëpòmòżné słowò bëc mòże òstac ùżëté
téż wedle pòòstałëch dwùćh mòdłów òtmianë, tj. jakno: bądã, bądzesz,
bądze, bądzemë, bądzeta, bądą, bądzece; abò: mdã, mdzesz, mdze, mdzemë,
mdzeta, mdą, mdzece.
2.3.4.
Nôdżibë: òznajmòwnik, rozkazownik, zastrzégòwnik
Nôdżib – to gramaticznô kategóriô czasnika, jakô dôwô mòżlëwòtã
wërażeniô ùprocëmnieniów gôdającégò do tegò, ò czim òn gôdô.
W kaszëbsczim jãzëkù wëapartniwô sã trzë nôdżibë:
• òznajmùjący nôdżib,
• rozkazëjący nôdżib,
• zastrzégòwi nôdżib.
Òznajmùjący nôdżib (òznajmòwnik) – wërôżô neùtralné ùprocëmnienia gôdającégò do tegò, ò czim òn gôdô. W òznajmòwnikù mòżna ùżëwac fòrmów we wszëtczich czasach; òkróm tegò ni ma apartnëch
znanków wskôzëjącëch na kategóriã òznajmùjącégò nôdżibù.
Przëmiôrë zdaniów w òznajmùjącym nôdżibie: Zbiéróm malënë. Zajc nëkôł
przez łąkã. Zapôlisz swiéczkã.
Rozkazëjący nôdżib (rozkazownik) – wërôżô pòlét wëkònaniô
jaczis aktiwnoscë; mòże miec fòrmã rozkazu, żądaniô, żëczbë abò prosbë.

53

Fòrmë rozkazownika dlô 2. òsobë pòjedinczny lëczbë twòrzi sã na czile
ôrtów:
a) rozkazownik z archajiznowima kùnôszkama: -ë (pò cwiardëch spółzwãkach), np.: grochòcë!, -i (pò mitczich spółzwãkach), np.: mërgni!;
b) rozkazownik z kùnôszkã -ø (ùżiwóny równobieżno do rozkazownika
z archajiznowim kùnôszkã), np.: grochòc!;
c) Jeżlë zestawic kòl sebie fòrmë z archajiznowima kùnôszkama rozkazownika i rozkazownika z kùnôszkã -ø, colemało mdzemë miec do
ùczinkù z alternacjama: o/ó, np.: robi! / rób!; a/ô, np.: każë! / kôż!; ã/ą,
np.: trãbi! / trąb!.
d) rozkazownik z kùnôszkã -ôj – òdnôszô sã do czasników III kòniugacji
-óm, -ôsz, np.: grôj!, spiewôj!;
e) rozkazownik zakùńczony spółzwãkã -j: lej!, pluj!;
f) nieregùlarną fòrmã mô rozkazownik òd czasnika jic: pòj!, biéj! abò biôj!
Fòrmë rozkazownika w 1. i 2. òsobie wielny lëczbë i pòczestną fòrmą
rozkazownika twòrzi sã przez dodanié do fòrmë rozkazownika w 2. òsobie
pòjedinczny lëczbë pasownëch òsobòwëch kùnôszków:
• rozkazownik dlô 1. òsobë wielny lëczbë: -më, np.: grochòcëmë!, mërgnimë!, lejmë!;
• rozkazownik dlô 2. òsobë wielny lëczbë: -ta, np.: grochòcëta!, mërgnita!, lejta!;
• pòczestnô fòrma rozkazownika: -ce, np.: grochòcëce!, mërgnice!, lejce!
Archajiznowé fòrmë rozkazownika, przënôleżné nordowi kaszëbiznie, w przëtrôfkù niechtërnëch czasników jinaczą sã òd pasownëch fòrmów òznajmùjącégò nôdżibù leno môlã akcentu: mërgnimë!, mërgnita!,
mërgnice! – w rozkazëjącym nôdżibie; mërgnimë!, mërgnita!, mërgnice!
– w òznajmùjącym nadżibie.
Fòrmë rozkazownika dlô 3. òsobë pòjedinczny lëczbë i dlô 3. òsobë wielny lëczbë twòrzi sã òpisowò przez dodanié partiklë niech: niech grochòce!,
niech mërgnie!, niech leje!, niech grochòcą!, niech mërgną!, niech leją!.
Zastrzégòwi nôdżib (zastrzégòwnik) – wërôżô zastrzégòwòsc
abò domëslënk. Zastrzégòwnik je zesadzony z mùszebnégò òsobòwégò
zamiona, partiklë bë i czasnikòwi fòrmë ùszłégò czasu zakùńczony na -ł:
		
54

pisac
1. jô bë pisôł 		 1. më bë piselë
		 jô bë pisa(ła) 		
më bë pisałë
					 ma bë pisa(ła)
2. të bë pisôł		2. wa bë piselë
		 të bë pisa(ła)		
wa bë pisałë
					 wa bë pisa(ła)
3. òn bë pisôł		3. òni bë pisëlë
		 òna bë pisa(ła)		
òne bë pisałë
		 òno bë pisało		
		

Wë bë piselë

W kaszëbsczich gwarach mòże pòtkac fòrmë zastrzégòwnika zesadzonégò z partiklë bë z dodónym do ni òsobòwim kùnôszkã i czasnikòwi fòrmë
ùszłégò czasu zakùńczony na -ł, np.: jô bëm pisôł. W lëteracczi kaszëbiznie równak bédëje sã ùżiwanié zastrzégòwnika zesadzonégò z mùszebnégò
òsobòwégò zamiona, partiklë bë bez rësznëch òsobòwëch kùnôszków i czasnikòwi fòrmë ùszłégò czasu zakùńczony na -ł.
2.3.5.
Ùstôw czasnika
Ùstôw – je gramaticzną kategórią czasnika, jaczi fùnkcją je wërôżanié
ùprocëmnieniô midzë subiektã, chtëren wëkònywô aktiwnosc, a òbiektã ny czinnoscë.
W kaszëbsczim jãzëkù wëapartniwô sã trzë ùstawë:
• òdsebny ùstôw – subiekt òznôczô wëkònawcã aktiwnoscë, a dofùlowanié – òznôczô òbiekt aktiwnoscë, np.: Adóm pije kómpòt. Adóm
wëpił kómpòt. Dzeckò mëje szczërza.
• nasebny ùstôw – subiekt je òbiektã aktiwnoscë, a dofùlowanié
òznôczô wëkònawcã aktiwnoscë, np.: Kómpòt je piti przez Adama.
Kómpòt òstôł wëpiti przez Adama. Szczirz je mëti przez dzeckò.

55

• dosebny ùstôw – subiekt je tak wëkònawcą aktiwnoscë, jak téż
ji òbiektã, np.: Szczirz sã mëje.
Kònstruòwanié òdsebnégò, nasebnégò i dosebnégò ùstawù:
• òdsebny ùstôw: mùszebnô je òsobòwô fòrma czasnika, chtëren nie
je nôwrotnym czasnikã;
• nasebny ùstôw: je twòrzony za pòmòcą òsobòwi fòrmë czasnika
bëc, bëwac, òstac abò òstawac i znankòwnikòwégò pasywnégò mionoczasnika;
• dosebny ùstôw: je ùsôdzóny za pòmòcą òsobòwi fòrmë czasnika
i nôwrotnégò zamiona sã.
W kaszëbsczim jãzëkù nie òbòwiązëje regla, że nasebny ùstôw mòże bëc
ùrôbióny leno òd przechódnëch czasników. Na skùtk interferencjów miemczëznë je mòżlëwé w kaszëbiznié ùsôdzanié nasebnégò ùstawù òd niechtërnëch nieprzechódnëch czasników, np.: Jô jem wëjachóny. Òna je jidzonô.
(Breza, Treder 1981, 134).
2.3.6.
Aspekt
Aspekt – je gramaticzną kategórią czasnika, jakô wërôżô to, czë je to
czasnik dokònóny, czë niedokònóny. Czasnik nie òtmieniwô sã przez
aspektë, ale aspekt je znanką przëpisóną do gwësnégò czasnika.
Dokònóny czasnik – òznôczô aktiwnosc, chtërna òstała ju zakùńczonô i wëkònónô abò jakô òstónie ùkùńczonô w przińdnoce. Czasnik
dokònóny mòże bëc ùżëti leno w ùszłim czasu i w przińdnym czasu, a ni
mô ternégò czasu. Dokònóné czasniczi mògą miec leno prosti przińdny
czas, nie dô sã dlô nich ùtwòrzëc zesadzonégò przińdnégò czasu. Wiele
dokònónëch czasników zamikô w se prefiks, np.: przeczëtac, wëjachac,
zaspiewac, dopisac, chòc są téż bezprefiksowé dokònóné czasniczi, np.:
kùpic, wzyc, rzeknąc.

56

Niedokònóny czasnik – òznôczô aktiwnosc, jakô dérëje abò jakô
pòwtôrzô sã w przińdnoce. Niedokònóné czasniczi są colemało bezprefiksalné, np.: czëtac, robic, nëkac, warzëc. Czasã mòżlëwé są fòrmë niedokònónëch czasników z prefiksã, np.: wëchòdzëc, dolatëwac, chòc nót
je dac bôczënk, że dokònónyma równoznaczënama nëch prefiksalnëch
niedokònónëch czasników są téż fòrmë z prefiksã. Znanką niedokònónëch czasników je to, że mòże òd nich ùtwòrzëc leno fòrmë zesadzonégò przińdnégò czasu, np.: bãdã czëta, bãdã grac, a nie je mòżlëwé
ùsadzenié fòrmów prostégò przińdnégò czasu.
Aspektowé pôrë: colemało mòżemë wëapartnic pôrë czasników niedokònónëch i dokònónëch, np.: skakac – skòczëc, robic – zrobic, spiewac
– zaspiewac, pisac – napisac, grac – zagrac, kùpic – kùpiwac.
2.3.7.
Mionoczasniczi
Przëczasnikòwé mionoczasniczi czësto nie są znóné gôdóny kaszëbiznie,
ale są òne ùżiwóné przez aùtorów w tekstach pisónëch. Za to znankòwnikòwé mionoczasniczi mòże pòtkac tak w gôdónym, jak téż w pisónym
kaszëbsczim jãzëkù.
Znankòwnikòwi pasywny mionoczasnik ùsôdzô sã òd czasnika colemało przez dodanié sufiksów -ti, -ny, -ony (-òny), -óny, np.:
ùmëti, zmùszony, wënëkóny. Równak w zasygù kaszëbsczich znankòwnikòwëch pasywnëch mionoczasników mieszczą sã téż dôwné znankòwnikòwé ùszłé aktiwné mionoczasniczi zakùńczoné na -ł, np.: żeniałi,
zmòkłi, zjadłi, zamkłi, òtemkłi, wëpragłi. Znankòwnikòwi pasywny mionoczasnik szlachòwno jak znankòwnik òtmieniwô sã przez przëpôdczi,
lëczbë i ôrtë.
Znankòwnikòwi aktiwny mionoczasnik je ùrôbióny òd czasnika
przez dodanié sufiksu -ący, np.: piszący, gôdający, zdrzący, wëzérający.
Tak jak znankòwnik, tak téż znankòwnikòwi aktiwny mionoczasnik
òtmieniwô sã przez przëpôdczi, ôrtë i lëczbë. W gôdóny kaszëbiznie
57

fòrma ta je czasã ùżiwônô, chòc tak w gôdónëch, jak téż w pisónëch tekstach pòwszechniészô je fòrma òpisowô. W môl fòrmów ze znankòwnikòwim aktiwnym mionoczasnikã tipù: czëtającô białka, jadący knôp
czë bawiącé sã dzeckò, czãscy pòtikô sã òpisowé fòrmë tipù: białka, co
czëtô abò białka, jakô czëtô; knôp, co jedze abò knôp, jaczi jedze; dzeckò,
co sã bawi abò dzeckò, jaczé sã bawi; na mòdło kònstrukcjów pòlsczich
w môl fòrmów ze znankòwnikòwim aktiwnym mionoczasnikã ùżiwô sã
téż corôz czãscy fòrmów tipù: białka, chtërna czëtô; knôp, chtëren jedze;
dzeckò, chtërno sã bawi.
Przëczasnikòwi terôczasny mionoczasnik – je twòrzony òd czasnika przez doparłãczenié sufiksu -ącë, np.: jidącë, leżącë, nëkającë, niosącë,
łiszczącë. Leno òd niedokònónëch czasników je mòżlëwé ùsadzenié przëczasnikòwëch terôczasnëch mionoczasników. Fòrma ta szlachòwno jak
przëczasnik je nieòtmieniwnô.
Przëczasnikòwi ùprzédny mionoczasnik – je ùrôbióny òd czasnika przez dodanié sufiksów -łszë, -wszë, np.: wszedłszë, zaspiéwawszë,
kùpiwszë, zrobiwszë. Fòrmã tã mòże ùsadzëc leno òd dokònónëch czasników. Przëczasnikòwi ùprzédny mionoczasnik nie òtmieniwô sã.

2.4. ji s tnik

Jistnik – je fùlznaczënkòwim partã mòwë, jaczi òznôczô òsobã, rzecz,
stón abò abstrakcyjny pòchwôt. W zdanim jistnik mòże miec fùnkcjã
subiektu, dofùlowaniô, przëdôwkù, òkòlnika abò òrzecznika w mionowim predikace.

58

2.4.1.
Klasyfikacjô jistników z pòzdrzatkù na znaczenié
Wëapartniwô sã nôslédné pôrë procëmstójnëch karnów jistników:
a) gwôsné i pòspòlité jistniczi – gwôsné jistniczi to ùmòwné
pòzwë, jaczé òdnôszają sã do indiwidualnëch przedmiotów abò òsobów, np. Kaszëbë, Gduńsk, Damroka, Amerika; pòspòlité jistniczi to
zbiérë ò wiele elementach; pòspòliti jistnik mòże òdniesc do kòżdégò
elementu gwësnégò zbiéru, np. krowa, chëcz, gwiôzda, kwiat;
b) òsobòwé i nieòsobòwé jistniczi – òsobòwé jistniczi to karna
pòzwów òsobów, np. szkólny, Kaszëba, białka, Éwa; nieòsobòwé jistniczi to karna pòòstałëch pòzwów, np. ksążka, wôłk, trôwa, snôżosc;
c) żëwòtné i nieżëwòtné jistniczi – żëwòtné jistniczi to karna
żëwëch jistotów, np. miedwiédz, kùra, ùrzãdownik, dzeckò, Józef;
nieżëwòtné jistniczi to karna pòòstałëch pòzwów, np. grzib, wid, redota;
d) kònkretné i abstrakcyjné jistniczi – kònkretné jistniczi òdnôszają sã do pòzwów rzeczów i zjawiszczów, jaczé są merkóné przez
zmësłë, np. żaba, krëszka, taska, Michôł; abstrakcyjné jistniczi òdnôszają sã do pòzwów pòchwôtów, jaczé nie są merkóné przez zmësłë, np.
miłota, zelonosc, wiédza.
2.4.2.
Gramaticzné kategórie jistnika
ôrt
Dlô jistnika ôrt je kategórią selektiwną, co òznôczô, że jistnik mô ju naznaczony gramaticzny ôrt, a nie òtmieniwô sã przez ôrtë, np. słowôrz je
chłopsczégò ôrtu i ni mòżna stwòrzëc białogłowsczi fòrmë negò jistnika.
W òsobòwëch jisnikach gramaticzny ôrt je colemało równy nôtërnémù
ôrtowi, np. jistniczi chłop, syn, piekôrz wiedno są chłopsczégò ôrtu, za to
jistniczi białka, córka, gòspòdëni wiedno są białogłowsczégò ôrtu. Jistniczi,
jaczé są pòzwama zwierząt, colemało mają kategóriã ôrtu ùmòwną, np.
trus, szur mają chłopsczi ôrt, a rëba czë papùga są białogłowsczégò ôrtu
59

– je to wëchôdënkã leno kònwencji, za to jistnieje na przëmiôr rozjinaczenié w przëtrôfkù jistników: kùra i kùr czë krowa i bik. Jistniczi, nazéwającé
przëdmiotë, wiedno mają ôrt gramaticzny ùmòwny, np. chëcz, ale bùdink,
taska, ale grónk, a téż wëro, òkno.
W kaszëbsczim jãzëkù fùnkcjonëją kategórie żëwòtnoscë i òsobòwòscë.
Kategórie te mają cësk na wëapartnienié ôrtu jistnika. W parłãce z nima
dokònywô sã pòdzélu na nôslédné gramaticzné ôrtë:
a) chłopsczi ôrt, w òbrëmim chłopsczégò ôrtu mòże jesz wëapartnic:
• chłopsczi ôrt òsobòwi (ksądz),
• chłopsczi ôrt żëwòtny nieòsobòwi (mòtil),
• chłopsczi ôrt nieżëwòtny (bùdink),
b) białogłowsczi ôrt (królewiónka, mësz, tôfla),
c) dzecny ôrt (dzeckò, prosã, òkno).
Grmaticzny ôrt jistnika mô cësk na ôrt jinëch partów mòwë, syntakticzno zanôleżnëch òd niegò: znankòwnika, wielnika, czasnika i niechtërnëch
zamionów.
lëczba
Jistnik òtmieniwô sã przez lëczbë; w kaszëbsczim jãzëkù jistniczi mògą
miec pòjedinczną abò wielną lëczbã. Leno niewiôldżi dzél jistników ni mô
pòjedinczny lëczbë, są to tzw. pluralia tantum, np. bùksë, dwiérze, grable,
lëpë, sanie, skrzëpice, widłë. Nót je téż wëapartnic singularia tantum – jistniczi, jaczé ni mają wielny lëczbë, np.: lëft, młodzëzna, pisanié.
przëpôdk
Kaszëbsczi jãzëk ùtrzimôł sétmë przëpôdków: nominatiw (nazéwôcz), genetiw (rodzôcz), datiw (dôwôcz), akùzatiw (winowôcz), instrumental (narzãdzôcz), lokatiw (môlnik), wòkatiw (wòłiwôcz). Nominatiw i wòkatiw to
niezanôleżné przëpôdczi, wszëtczé pòòstałé są zanôleżnyma przëpôdkama.
Przëpôdczi wërôżają w zdanim syntakticzné ùprocëmnienia midzë słowama.

60

2.4.3.
Deklinacjô jistnika
2.4.3.1.
Pòdzélënk jistników na deklinacje
Pòdzélënk jistników na deklinacje dokònywóny je na spòdlim dwùch kriteriów:
a) ôrtowégò kriterium, co òznôczô, że przënôleżnota do gwësny deklinacji je wëznôczónô przëz ôrt jistnika;
b) kùnôszka jistnika w nominatiwie pòjedinczny lëczbë.
W kaszëbiznie wëapartniwô sã trzë deklinacje:
I deklinacjô (chłopskô deklinacjô) – przënôlégają tuwò jistniczi
chłopsczégò ôrtu, jaczich téma kùńczi sã na spółzwãk; w nominatiwie
pòjedinczny lëczbë mają nulowi kùnôszk. I deklinacjô òbjimô téż niewiôldżé karno jistników zakùńczonëch na -o (-ò), òznôczającëch gwôsné
miona, jak np. Beno, Bruno, Henkò. Do chłopsczi deklinacji wparłãcziwô
sã téż jistniczi chłopsczégò ôrtu zakùńczoné w nominatiwie pòjedinczny
lëczbë na -a, np. pòeta, artista, no slédné karno jistników mô kùnôszczi
jisté jak jistniczi białogłowsczégò ôrtu zakùńczoné na -a.
II deklinacjô (białogłowskô deklinacjô) – przënôlégają tuwò
jistniczi białogłowsczégò ôrtu, jaczé w nominatiwie pòjedinczny lëczbë
mają kùnôszczi: -a, -ô abò -i, -ø, a téż apartną pòdklasã twòrzą jistniczi
białogłowsczégò ôrtu zakùńczoné na spółzwãk, chtërne w nominatiwie
pòjedinczny lëczbë mają nulowi kùnôszk.
III deklinacjô (dzecnô deklinacjô) – przënôlégają tuwò jistniczi
dzecnégò ôrtu, jaczé w nominatiwie pòjedinczny lëczbë mają kùnôszczi
-é, -o, (-ò); jistniczi dzecnégò ôrtu zakùńczoné na -ã, jaczé w zanôleżnëch przëpôdkach mają rozszerzenié -ãc- abò -en-, a téż jistniczi dzecnégò ôrtu zakùńczoné na -e (jistniczi z sufiksama: -iszcze, -ëszcze).
61

2.4.3.2.
Òglowé bôczënczi tikającé sã òtmianë jistników
W genetiwie, datiwie, instrumentalu i lokatiwie wielny lëczbë zaszła demòrfòlogizacjô ôrtu, co òznôczô, że kùnôszczi, taczé jak: -ów (genetiw wielny
lëczbë), -óm (datiw wielny lëczbë), -ama (instrumental wielny lëczbë), -ach
(lokatiw wielny lëczbë) i wëstąpiwają równo we wszëtczich deklinacjach
niezanôleżno òd ôrtu jistnika.
W akùzatiwie pòjedinczny lëczbë wëapartniwô sã kategóriã żëwòcëznë
i nieżëwòcëznë. Akùzatiw nieżëwòtnëch jistników pòjedinczny lëczbë je
równy nominatiwòwi, akùzatiw żëwòtnëch jistników pòjedinczny lëczbë je
równy genetiwòwi.
W akùzatiwie wielny lëczbë wëapartniwô sã kategóriã personowòscë
i niepersonowòscë. Akùzatiw niepersonowëch jistników wielny lëczbë je
równy nominatiwòwi, akùzatiw personowëch jistników wielny lëczbë je
równy genetiwòwi
Spôdkòwizną dualny lëczbë je kùnôszk -ama, ni mô òn ju równak
znaczënkù dëbeltnotë, ale òznôczô pluralëznã. Dualny kùnôszk -ama je
kùnôszkã instrumentalu wielny lëczbë dlô wszëtczich deklinacjów, np. kòtama, słowarz-ama (I), krow-ama, noc-ama (II), celãt-ama, dzec-ama (III).
W kaszëbsczich gwarach mómë do ùczinkù z wiôldżim rozjinaczenim
kùnôszków jistnika. Mòżemë wëapartnic wiele równobieżnëch kùnôszków, a téż w gwarowi kaszëbiznie colemło jinô je dobiérnota kùnôszków
w apartnëch przëpôdkach jak w lëteracczim kaszëbsczim jãzëkù.

62

2.4.3.3.
I deklinacjô (chłopskô deklinacjô)
Òtmiana jistników chłopsczégò ôrtu zakùńczonëch na
spółzwãk:
Pòjedincznô lëczba
n.
g.
d.
a.
i.
l.
w.

wid-ø

słowôrz-ø

kòt-ø

kóń-ø

knôp-ø

knôpk-ø

syn-ø

wid-u

słowarz-a

kòt-a

kòni-a

knôp-a

knôpk-a

sën-a

wid-owi

słowarz-owi

kòt-owi

kòni-owi

knôp-ù

knôk-òwi

sën-owi

wid-ø

słowôrz-ø

kòt-a

kòni-a

knôp-a

knôpk-a

sën-a

wid-ã

słowarz-ã

kòt-ã

kòni-ã

knôp-ã

knôpk-ã

sën-ã

widz-e

słowarz-u

kòc-e

kòni-u

knôpi-e

knôpk-ù

sëni-e

widz-e!

słowarz-u!

kòc-e

kòni-u!

knôpi-e!

knôpk-ù!

sëni-e!

Wielnô lëczba
N. wid-ë

słowarz-e

kòt-ë

kòni-e

knôp-i

knôpc-ë

sënowie

G. wid-ów

słowarz-ów

kòt-ów

kòni-ów

knôp-ów

knôpków

sën-ów

kòn-i

D. wid-óm
A. wid-ë
I. wid-ama

słowarz-óm

kòt-óm

kòni-óm

knôp-óm

knôk-óm

sën-óm

słowarz-e

kòt-ë

kòni-ów

knôp-ów

knôpk-ów

sën-ów

słowarz-

kòt-ama

knôpk-ama

sën-

ama

L. wid-ach
W. wid-ë!

kòni-

knôp-

ama

ama

ama

słowarz-ach

kòt-ach

kòni-ach

knôp-ach

knôpk-ach

słowarz-e!

kòt-ë!

kòni-e!

knôp-i!

knôpc-ë!

sën-ach
sënowie!

63

N.
G.
D.
A.
I.
L.
W.

Michôł-ø
Michał-a
Michał-owi
Michał-a
Michał-ã
Michal-e
Michal-e!

pòjedincznô lëczba
Ben-o
Ben-a
Ben-owi
Ben-a
Ben-ã
Beni-e
Beni-e!

Òtmiana jistników chłopsczégò ôrtu zakùńczonëch na -a:

N.
G.
D.
A.
I.
L.
W.

pòjedincznô lëczba
pòet-a
pòet-ë
pòec-e
pòet-ã
pòet-ą
pòec-e
pòet-o!

wielnô lëczba
pòec-ë
pòet-ów
pòet-óm
pòec-ë
pòet-ama
pòet-ach
pòec-ë!

òsoblëwòscë i deklinacji
Jistniczi chłopsczégò ôrtu zakùńczoné w nominatiwie pòjedinczny lëczbë
samòzwãkã -a òtmieniwają sã tak samò jak jistniczi białogłowsczégò ôrtu
zakùńczoné nym samim samòzwãkã. Pòniższé bôczënczi tikają sã leno jistników chłopsczégò ôrtu zakùńczonëch w nominatiwie pòjedinczny lëczbë
spółzwãkã. A do jistników chłopsczégò ôrtu zakùńczonëch na -a òtnôszają
sã wszëtczé bôczënczi przedstawioné przë òmôwianim òtmianë białogłowsczich jistników zakùńczonëch na -a.
W nominatiwie pòjedinczny lëczbë jistników zakùńczonëch na spółzwãk
wiedno wëstąpiwô nulowi kùnôszk.
Genetiw pòjedinczny lëczbë chłopsczich spółzwãkòwëch jistników mô
dwa równobieżné kùnôszczi –a i -u (-ù), jaczé są dobiéróné na spòdlim
semanticznégò kriterium: kùnôszk -a mają wiedno żëwòtné jistniczi.
64

W òbrëmim nieżëwòtnëch jistników -a w genetiwie pòjedinczny lëczbë mają wiedno jistniczi òznôczającé pòzwë brzadów, pòzwë nôrzãdłów
i statków, pòzwë miarów, wôgów, dëtków, pòzwë partów cała, miesãców,
cządników, grów, tuńców, a téż deminutiwa i hipòkòristika. W pòòstałëch
jistnikach ni ma precyzyjno naznaczonëch prawidłów dobiérnotë kùnôszków -a, -u (-ù), chòc nót je nadczidnąc, że w slédnym czasu ekspansywny
je kùnôszk -a.
W datiwie pòjedinczny lëczbë spółzwãkòwëch jistników chłopsczégò
ôrtu wëapartniwô sã dwa kùnôszczi: -owi (-òwi), -u (-ù). Wnet wiedno ùżiwóny je kùnôszk -owi (-òwi). Ùżëcé kùnôszka -u (-ù) ògrańczoné je blós
do niechtërnëch personowëch jednoszlabizowëch jistników: Bòg-ù, òjc-u,
pan-u, chłop-ù, knôp-ù.
Akùzatiw nieżëwòtnëch chłopsczich spółzwãkòwëch jistników w pòjedinczny lëczbie je równy nominatiwòwi, akùzatiw żëwòtnëch jistników
w pòjedinczny lëczbie je równy genetiwòwi.
W instrumentalu pòjedinczny lëczbë spółzwãkòwëch jistników chłopsczégò ôrtu wiedno je kùnôszk -ã.
W lokatiwie pòjedinczny lëczbë chłopsczich spółzwãkòwëch jistników
wëapartniwô sã dwa kùnôszczi -u, (-ù) -e, jaczé są dobiéróné na spòdlim
fòneticznégò kriterium. Kùnôszk -u (-ù) dôwô sã w jistnikach zakùńczonëch na mitczi abò historiczno mitczi spółzwãk, jak np. w słowach: kòniu, słowarz-u, Karol-u, téż w jistnikach zakùńczónëch na tilnojãzëkòwé
spòłzwãczi, jak np. w jistnikach: knôpk-ù, progù, strach-ù i téż w jistnikach
zakùńczonëch na -s -z: szôłtës-u, kréz-u. Kùnôszk -e dôwô sã w jistnikach
zakùńczonëch na cwiardi spółzwãk (z wëjimkã historiczno mitczich spółzwãków, tilnojãzëkòwëch spółzwãków i spółzwãków -s, -z), jak w słowach:
widz-e, kòc-e, knôp’-e.
W nominatiwie wielny lëczbë spółzwãkòwëch jistników chłopsczégò ôrtu
mòżëbné są nôslédné kùnôszczi: -i (-y), -ë, -e, -owie (-òwie), -a. Kùnôszk
-owie (-òwie) je w lëteracczi kaszëbiznie ùżiwóny blós dlô niechtërnëch
personowëch jistników, jak np. sënowie, profesor-owie. Kùnôszk -a wëstąpiwô blós w niewielnëch jistnikach cwiardotémòwëch, wikszim dzélã zapòżëczonëch z łacëznë, jak np. akt-a, kòszt-a. Kùnôszczi -i (-y), -ë, -e dôwô
sã pasowno do przënôlëżny fòrmë jistnika.
W genetiwie wielny lëczbë chłopsczich spółzwãkòwëch jistników mómë
trzë lëteracczé kùnôszczi: -ów, -ø, -i (-y), dobiéróné pasowno do przënôlëż65

ny fòrmë jistnika: kòt-ów, knôp-ów, lëdz-y, mieszczón-ø. W slédnym czasu
corôz barżi ekspansywny je kùnôszk -ów, jaczi mòże òstac dodóny mést do
kòżdégò jistnika.
Kùnôszk -óm w datiwie wielny lëczbë wëstąpiwô we wszëtczich jistnikach, téż nëch przëpôdającëch do I deklinacji.
Akùzatiw niepersonowëch spółzwãkòwëch jistników chłopsczégò ôrtu
wielny lëczbë je równy nominatiwòwi, akùzatiw personowëch jistników
wielny lëczbë je równy genetiwòwi.
Kùnôszk -ama w instrumentalu wielny lëczbë wëstąpiwô we wszëtczich
jistnikach, téż nëch przëpôdającëch do I deklinacji.
Kùnôszk -ach w lokatiwie wielny lëczbë wëstąpiwô we wszëtczich jistnikach, téż nëch przëpôdającëch do I deklinacji.
Wòkatiw wielny lëczbë spółzwãkòwëch jistników chłopsczégò ôrtu je
wiedno równy nominatiwòwi.
2.4.3.4.
II deklinacjô (białogłowskô deklinacjô)
Òtmiana jistników białogłowsczégò ôrtu zakùńczonëch na
samòzwãk -a:

N.
G.
D.
A.
I.
L.
W.

66

dôk-a
dôcz-i
dôc-e
dôk-ã
dôk-ą
dôc-e
dôk-ò!

Pòjedincznô lëczba
wiérzt-a
akademi-ô mësl-ô
wiérzt-ë
akademi-i mësl-ë
wiérzc-e
akademi-i mësl-ë
wiérzt-ã
akademi-ã mësl-ã
wiérzt-ą
akademi-ą mësl-ą
wiérzc-e
akademi-i mësl-ë
wiérzt-o!
akademi-o! mësl-o!

Ank-a
Ancz-i
Anc-e
Ank-ã
Ank-ą
Anc-e
Ank-ò!

N.
G.
D.
A.
I.
L.
W.

dôcz-i
dôk-ów
dôk-óm
dôcz-i
dôk-ama
dôk-ach
dôcz-i!

Wielnô lëczba
wiérzt-ë
akademi-e
wiérzt-ów
akademi-ów
wiérzt-óm
akademi-óm
wiérzt-ë
akademi-e
wiérzt-ama
akademi-ama
wiérzt-ach
akademi-ach
wiérzt-ë!
akademi-e!

mësl-ë
mësl-ów
mësl-óm
mësl-e
mësl-ama
mësl-ach
mësl-ë!

Òtmiana jistników białogłowsczégò ôrtu zakùńczonëch na
spółzwãk:

N.
G.
D.
A.
I.
L.
W.

N.
G.
D.
A.
I.
L.
W.

chëcz-ø
chëcz-ë
chëcz-ë
chëcz-ø
chëcz-ą
chëcz-ë
chëcz-ë!

chëcz-e
chëcz-ów
chëcz-óm
chëcz-e
chëcz-ama
chëcz-ach
chëcz-e!

Pòjedincznô lëczba
noc-­ø
noc-ë
noc-ë
noc-ø
noc-ą
noc-ë
noc-ë!
Wielnô lëczba
noc-­e
noc-ów
noc-óm
noc-e
noc-ama
noc-ach
noc-e!

67

Òsoblëwòscë deklinacji jistników białogłowsczégò ôrtu
zakùńczonëch na samòzwãk -a:
W genetiwie pòjedinczny lëczbë systemòwi je kùnôszk -ë. W jistnikach,
w chtërnëch téma kùńczi sã na -k abò -g, zachôdô w genetiwie alternacjô -k
≥ -cz, -g ≥ -dż i mają òne w genetiwie kùnôszk -i; kùnôszk -i mają téż jistniczi zakùńczoné w nominatiwie na -iô, taczé jak np. akademiô.
W datiwie pòjedinczny lëczbë są trzë równobieżné kùnôszczi: -ë, -e, -i.
W jistnikach, w jaczich téma kùńczi sã na -k, -g, -t, -d, zachôdô w datiwie
alternacjô -k ≥ -c, -g ≥ -dz, -t ≥ -c, -d ≥ -dz.
W lokatiwie pòjedinczny lëczbë wëstąpiwają trzë kùnôszczi: -ë, jeżlë
w nominatiwie je kùnôszk -a; jeżlë w nominatiwie je kùnôszk -ô, mòże
wëstąpiwac -ë, a w przëtrôfkù jistników zakùńczonëch na -iô, mómë
kùnôszk -i.
W genetiwie wielny lëczbë mómë kùnôszk -ów dobiéróny pasowno do
przënôlëżny fòrmë jistnika: wiérzt-ów, akademi-ów, dôk-ów. W przëpôdkù
niechtërnëch słowów mòżlëwi je téż równobieżny kùnôszk -ø, np. dôk, abò
kùnôszk -i, np. akademii.
W datiwie, instrumentalu i lokatiwie wielny lëczbë je zaszłi proces
demòrfòlogizacji ôtru jistnika. Kùnôszk -óm w datiwie wielny lëczbë wëstąpiwô we wszëtczich jistnikach, téż nëch przëpôdającëch do II deklinacji;
szlachòwno kùnôszk -ama je pòwszechny w instrumentalu, a w lokatiwie
wiedno wëstąpiwô -ach.
Òsoblëwòscë deklinacji jistników białogłowsczégò ôrtu
zakùńczonëch na spółzwãk:
Akùzatiw pòjedinczny lëczbë je równy nominatiwòwi i wiedno mô
kùnôszk -ø.
W genetiwie, datiwie i lokatiwie pòjedinczny lëczbë mómë synkretiznã,
to znaczi, że je nen sóm kùnôszk: -ë.
Nominatiw, akùzatiw i wòkatiw wielny lëczbe mają te same kùnôszczi: -e
abò -ë.
W genetiwie wielny lëczbë wëstąpiwô kùnôszk -ów, ale mòżlëwi je téż
równobieżny kùnôszk -i/-y.
W datiwie, instrumentalu i lokatiwie wielny lëczbë je zaszłô demòrfòlo68

gizacjô ôrtu, w datwie wiedno je kùnôszk -óm, w instrumentalu kùnôszk
-ama, a w lokatiwie jedurnym kùnôszkã je -ach.
2.4.3.5.
III deklinacjô (dzecnô deklinacjô)
W òbrëmim III deklinacje nót je wëapartnic trzë karna:
a) jistniczi dzecnégò ôrtu zakùńczoné na -o, -e;
b) jistniczi dzecnégò ôrtu zakùńczoné na -é;
c) jistniczi dzecnégò ôrtu zakùńczoné na -ã, jaczé w zanôleżnëch
przëpôdkach mają rozszerzenié -ãc- / -ëc- abò -en-.
Jistniczi przënôlégającé do pierszégò karna mają prostą òtmianą, jistniczi
przënôlégającé do drëdżégò karna mają dwa tipë òtmianë: prostą otmianã
(jistnikòwą) i zesadzoną òtmianã (znankòwnikòwą). Jistniczi z trzecégò
karna mają prostą òtmianã, le wëapartniwają sã tim, że w całim paradigmace (òkróm N., A. i W. pòjedinczny lëczbë) mają rozszerzenié -ãc- / -ëc- abò
-en-.
Òtmiana jistników dzecnégò ôrtu zakùńczonëch na -o, -e

N.
G.
D.
A.
I.
L.
W.

karn-o
karn-a
karn-u
karn-o
karn-ã
karni-e
karn-o!

Pòjedincznô lëczba
wiodr-o
wiodr-a
wiodr-u
wiodr-o
wiodr-ã
wiodrz-e
wiodr-o!

słuńc-e
słuńc-a
słuńc-u
słuńc-e
słuńc-ã
słuńc-u
słuńc-e!

69

wielnô lëczba

n.
g.
d
a.
i.
l.
w.

karn-a
karn-ów
karn-óm
karn-a
karn-ach
karn-ama
karn-a!

wiodr-a
wiodr-ów
wiodr-óm
wiodr-a
wiodr-ach
wiodr-ama
wiodr-a!

słuńc-a
słuńc-ów
słuńc-óm
słuńc-a
słuńc-ach
słuńc-ama
słuńc-a!

Òtmiana jistników dzecnégò ôrtu zakùńczonëch na -é
Prostô òtmiana (jistnikòwô)

N.
G.
D
A.
I.
L.
W.

Pòjedincznô lëczba
żëc-é
kôzani-é
żëc-ô
kôzani-ô
żëc-u
kôzani-u
żëc-é
kôzani-é
żëc-ã
kôzani-ã
żëc-u
kôzani-u
żëc-é!
kôzani-é!

Wielnô lëczba
żëc-a
kôzani-a
żëc-ów
kôzani-ów
żëc-óm
kôzani-óm
żëc-a
kôzani-a
żëc-ama
kôzani-ama
żëc-ach
kôzani-ach
żëc-a!
kôzani-a!

Zesadzonô òtmiana (ZNANKÒWNIKÒWÔ)
W zesadzony òtmianie kùnôszczi znankòwnika ùżiwóné są blós w pòjedinczny lëczbie, we wielny lëczbie dobiérô sã pasowné kùnôszczi prosti
òtmianë (jistnikòwi).

n.
g.
d
a.
i.
70

Pòjedincznô lëczba
żëc-é
kôzani-é
żëc-égò
kôzani-égò
żëc-émù
kôzani-émù
żëc-é
kôzani-é
żëc-ym
kôzan-im

Wielnô lëczba
żëc-a
kôzani-a
żëc-ów
kôzani-ów
żëc-óm
kôzani-óm
żëc-a
kôzani-a
żëc-ama
kôzani-ama

l.
w.

żëc-ym
żëc-é!

kôzan-im
kôzani-é!

żëc-ach
żëc-a!

kôzani-ach
kôzani-a!

Òtmiana jistników dzecnégò ôrtu zakùńczonëch na -ã, jaczé
w zanôleżnëch przëpôdkach mają rozszerzenié -ãc- abò -en-

N.
G.
D.
A.
I.
L.
W.

N.
G.
D.
A.
I.
L.
W.

cel-ã
cel-ãc-a
cel-ãc-u
cel-ã
cel-ãc-ã
cel-ãc-u
cel-ã!

Pòjedincznô lëczba
cel-ã
cel-ëc-a
cel-ëc-u
cel-ã
cel-ëc-ã
cel-ëc-u
cel-ã

remi-ã
remi-eni-a
remi-eni-u
remi-ã
remi-eni-ã
remi-eni-u
remi-ã!

cel-ãt-a
cel-ãt-ów
cel-ãt-óm
cel-ãt-a
cel-ãt-ama
cel-ãt-ach
cel-ãt-a!

Wielnô lëczba
cel-ëc-a
cel-ëc-ów
cel-ëc-óm
cel-ëc-a
cel-ëc-ama
cel-ëc-ach
cel-ëc-a!

remi-on-a
remi-on-ów
remi-on-óm
remi-on-a
remi-on-ama
remi-on-ach
remi-on-a!

Òsoblëwòscë deklinacji jistników dzecnégò ôrtu
W genetiwie pòjedinczny lëczbë kùnôszk -a mają jistniczi zakùńczoné na
-o, -e, a téż na -ã, za to jistniczi zakùńczoné na -é mają abò kùnôszk -ô, abò
znankòwnikòwi kùnôszk -égò.
W datiwie pòjedinczny lëczbë systemòwi je kùnôszk -u (-ù), leno w òtmianie znankòwnikòwi jistników zakùńczonëch na -é mómë kùnôszk -émù.
Akùzatiw i wòkatiw òbù lëczbów wiedno są równé nominatiwòwi.
W instrumentalu pòjedinczny lëczbë systemòwò wëstąpiwô kùnôszk -ã, leno
jistniczi zakùńczoné na -é w òtmianie znankòwnikòwi mają kùnôszk -im / -ym.
71

Lokatiw dzecnëch jistników mô kùnôszk -u (-ù), leno w znankòwnikòwi
òtmianie wëstąpiwô kùnôszk -im / -ym.
W genetiwie wielny lëczbë systemòwò wëstąpiwô kùnôszk -ów, òkróm
tegò czasã mòże bëc dodóny równobieżny kùnôszk -ø, np. remión.
W datiwie, instrumentalu i lokatiwie wielny lëczbë mómë do ùczinkù
z demòrfòlogizacją ôrtu – w datiwie wiedno pòkazywô sã kùnôszk -óm,
w instrumentalu systemòwi je kùnôszk -ama, w lokatiwie wëstąpiwô leno
kùnôszk -ach.
2 . 5. z n a n kò w n i k

Znankòwnik – je samòstójnym partã mòwë, òznôczającym znanczi
òsobów, rzeczów, zwierzãtów, roscënów, zjawiszczów. Òtmieniwô sã òn
przez przëpôdczi, lëczbë i ôrtë (chòc je téż dzél znankòwników, jaczé
nie pòdlégają òtmianie). W zdanim znankòwnik fùnkcjonëje colemało
jakno przëdôwk, ale mòże miec téż fùnkcjã subiektu, dofùlowaniô abò
òrzecznika w mionowim predikace.
Wëapartniwô sã dwa karna znankòwników:
• kwalitetné znankòwniczi – taczé, co òdnôszają sã do znanczi,
jakô mòże miec rozmajité stãpnie czë naprãżenia (np. bëlny, wiôldżi);
• ùprocëmnioné znankòwniczi – taczé, co òdnôszają sã do niezmieniwnëch znanków; są ùtwòrzoné òd jistników (np. ksążkòwi, gùrkòwi).
Nieòtmieniwné znankòwniczi
W òbrëmim nieòtmieniwnëch znankòwników mòże wëapartnic dwa karna:
• krótczé fòrmë domôcëch znankòwników: gòtów, krziw, nôłożen, rôd,
wôrt, winien, zdrów, żiw;
• fòrmë znankòwników zapòżëczoné z miemczëznë: apart, fejn, fùl,
fòrsz, gwës, karsz, klôr.

72

2.5.1.
Deklinacjô znankòwników
Wëapartniwô sã dwa pòdtipë òtmianë: òtmianã cwiardotémòwëch znankòwników (chtërnëch téma kùńczi sã na cwiardi spółzwãk) i òtmianã mitkòtémòwëch znankòwników (chtërnëch téma kùńczi sã na ń, cz, dż, sz, ż).
Òtmiana cwiardotémòwëch znankòwników

N.
G.
D.
A.
I.
L.
W.

Pòjedincznô lëczba
chłopsczi ôrt
białogłowsczi
ôrt
bëln-y
bëln-ô
bëln-égò
bëln-y
bëln-émù
bëln-y
bëln-y || bëln-égò
bëln-ą
bëln-ym
bëln-ą
bëln-ym
bëln-y
bëln-y
bëln-ô

N.
G.
D.
A.
I.
L.
W.

Wielnô lëczba
chłopskòpersonowi ôrt
niechłopskòpersonowi ôrt
bëln-y
bëln-é
bëln-ëch
bëln-ëch
bëln-ym
bëln-ym
bëln-ëch
bëln-é
bëln-yma
bëln-yma
bëln-ëch
bëln-ëch
bëln-y
bëln-é

dzecny ôrt
bëln-é
bëln-égò
bëln-émù
bëln-é
bëln-ym
bëln-ym
bëln-é

73

N.
G.
D.
A.
I.
L.
W.

Pòjedincznô lëczba
chłopsczi ôrt
białogłowsczi
ôrt
mòdr-i
mòdr-ô
mòdr-égò
mòdr-i
mòdr-émù
mòdr-i
mòdr-i || mòdr-égò mòdr-ą
mòdr-im
mòdr-ą
mòdr-im
mòdr-i
mòdr-i
mòdr-ô

N.
G.
D.
A.
I.
L.
W.

Wielnô lëczba
chłopskòpersonowi ôrt
niechłopskòpersonowi ôrt
mòdr-i
mòdr-é
mòdr-ëch
mòdr-ëch
mòdr-im
mòdr-im
mòdr-ëch
mòdr-é
mòdr-ima
mòdr-ima
mòdr-ëch
mòdr-ëch
mòdr-i
mòdr-é

dzecny ôrt
mòdr-é
mòdr-égò
mòdr-émù
mòdr-é
mòdr-im
mòdr-im
mòdr-é

Òtmiana mitkòtémòwëch znankòwników

N.
G.
D.
A.
I.
L.
W.
74

Pòjedincznô lëczba
chłopsczi ôrt
białogłowsczi
ôrt
snôż-i
snôż-ô
snôż-égò
snôż-i
snôż-émù
snôż-i
snôż-i || snôż-égò
snôż-ą
snôż-im
snôż-ą
snôż-im
snôż-i
snôż-i
snôż-ô

dzecny ôrt
snôż-é
snôż-égò
snôż-émù
snôż-é
snôż-im
snôż-im
snôż-é

N.
G.
D.
A.
I.
L.
W.

Wielnô lëczba
chłopskòpersonowi ôrt
niechłopskòpersonowi ôrt
snôż-i
snôż-é
snôż-ich
snôż-ich
snôż-im
snôż-im
snôż-ich
snôż-é
snôż-ima
snôż-ima
snôż-ich
snôż-ich
snôż-i
snôż-é

I.
L.
W.

Pòjedincznô lëczba
chłopsczi ôrt
białogłowsczi
ôrt
dzyrscz-i
dzyrsk-ô
dzyrscz-égò
dzyrscz-i
dzyrscz-émù
dzyrscz-i
dzyrscz-i ||
dzyrsk-ą
dzyrscz-égò
dzyrscz-im
dzyrsk-ą
dzyrscz-im
dzyrscz-i
dzyrscz-i
dzyrsk-ô

N.
G.
D.
A.
I.
L.
W.

Wielnô lëczba
chłopskòpersonowi ôrt
niechłopskòpersonowi ôrt
dzyrscz-i
dzyrscz-é
dzyrscz-ich
dzyrscz-ich
dzyrscz-im
dzyrscz-im
dzyrscz-ich
dzyrscz-é
dzyrscz-ima
dzyrscz-ima
dzyrscz-ich
dzyrscz-ich
dzyrscz-i
dzyrscz-é

N.
G.
D.
A.

dzecny ôrt
dzyrscz-é
dzyrscz-égò
dzyrscz-émù
dzyrscz-é
dzyrscz-im
dzyrscz-im
dzyrscz-é

75

Bôczënk: W genetiwie i lokatiwie wielny lëczbë w òbëdwùch ôrtach
(chłopskòpersonowim i niechłopskòpersonowim) i w akùzatiwie wielny
lëczbë w chłopskòpersonowim ôrce w cwiardotémòwi òtmianie znankòwników wëstąpiwô kùnôszk -ëch, w mitkòtémòwi òtmianie je w nym
placu kùnôszk -ich.
2.5.2.
Stãpniowanié znankòwników
Stãpniowanié znankòwników dôwô mòżlëwòtã przërównywaniô
gwësnëch zjawiszczów, òsobów czë rzeczów. Stãpniowaniu pòddôwóné
są leno kwalitetné znankòwniczi – taczé, co òdnôszają sã do znanczi,
jakô mòże miec rozmajité stãpnie czë naprãżenia. Ni mòże zôs stãpniowac znankòwników pòchôdającëch òd jistników, np. nie stãpniuje sã
taczich hewò znankòwników jak np. ksążkòwi (ùtwòrzony òd jistnika
ksążka), czë gùrkòwi (ùtwòrzony òd jistnika gùrka).
W kaszëbsczim jãzëkù mómë równy stãpniéń, wëższi stãpiéń (comparativus) i nôwëższi (superlativus).
Wëższi stãpiéń mòże bëc twòrzony w kaszëbiznie na sztërë ôrtë: przez
dodanié sufiksu -szi, przez dodanié sufiksu -észi, za pòmòcą nieregùlarnégò stãpniowaniô, za pòmòcą òpisowégô stãpniowaniô.
Wëższi stãpiéń twòrzony za pòmòcą SUFIKSU -szi colemało
mają znankòwniczi:
• jaczich téma je zakùńczonô na jeden spółzwãk, młodi – młodszi, grëbi
– grëbszi;
• jaczich téma je zakùńczonô na dwa spółzwãczi, ale drëdżim z nëch
spółzwãków je -cz- (chtërno w wëższim stãpniu dżinie): brzëdczi –
brzëdszi, mitczi – mitszi;
Czasã sufiks -szi w wëższim stãpniu mają téż jiné znankòwniczi, np. prosti – prostszi (chòc mòżlëwô je téż fòrma: proscészi), cwiardi – cwiardszi
(chòc mòżlëwô je téż fòrma: cwiardzészi).
Wëższi stãpiéń twòrzony za pòmòcą SUFIKSU -észi (sufiks nen
jesz dodôwkòwò mòże mitczëc pòprzédzający spółzwãk) colemało mają
znankòwniczi, chtërnëch téma kùńczi sã na dwa abò czile spółzwãków –
76

òkróm nëch wëmienionëch przë twòrzenim wëższégò stãpnia za pòmòcą
-szi, np. bëlny – bëlniészi, pëszny – pëszniészi.
Przë twòrzenim wëższégò stãpnia za pòmòcą sufiksów -szi, -észi czãsto
zachôdają alternacje, np.: srodżi – sroższi, dłudżi – dłëgszi, szeroczi – szerszi,
nisczi – niższi, wiesołi – wieselszi, cepłi – ceplészi.
Wëższi stãpiéń twòrzony nieregùlarno òdnôszô sã do czile kònkretnëch znankòwników, w jaczich w wëższim stãpniu czësto zmieniwô sã
téma: dobri – lepszi; lëchi, złi – gòrszi; wiôldżi, dużi – wikszi; môłi – mniészi.
Wëższi stãpiéń twòrzony òpisowò je ùrôbióny za pòmòcą słowa
barżi i znankòwnika w stãpniu równym. Nen ôrt twòrzeniô wëższégò stãpnia tikô sã wszëtczich pòòstałëch znankòwników, jaczé nie òstałë wëmienioné wëżi. Czasã òpisowé fòrmë mògą bëc téż równobieżné z fòrmama
twòrzonyma za pòmòcą sufiksu. Przëkładë òpisowégò stãpniowaniô: chòri
– barżi chòri, mòkri – barżi mòkri.
Nôwëższi stãpiéń je twòrzony przez dodanié prefiksu nô- do znankòwnika w wëższim stãpniu, np. młodszi – nômłodszi, brzëdszi – nôbrzëdszi,
bëlniészi – nôbëlniészi, lepszi – nôlepszi. Przë òpisowëch fòrmach znankòwników prefiks nô- je dodôwóny do słowa barżi: barżi chòri – nôbarżi chòri,
mòkri – nôbarżi mòkri.
2.5.3.
Dosebny znankòwnik. Deklinacjô dosebnëch znankòwników
Dosebny znankòwnik – òznôczô przënôleżnotã gwësny rzeczë do
jaczis òsobë. W kaszëbsczim jãzëkù wëstąpiwają dosebné znankòwniczi
zakùńczóné sufiksama: -ów, -owa (-òwa), -owò (-òwò); -in, -ina, -ino.
Deklinacjô dosebnëch znankòwników
W deklinacji dosebnëch znankòwników wëapartniwô sã dwa mòdła òtmianë:
• deklinacjô dosebnëch znankòwników twòrzonëch òd jistników
chłopsczégò ôrtu i zakùńczonëch na -ów (np. tatów, Pawłów);
• deklinacjô dosebnëch znankòwników twòrzonëch òd jistników białogłowsczégò ôrtu i zakùńczonëch na -in (np. mamin, Ewin).
77

Òtmiana dosebnëch znankòwników zakùńczonëch na -ów

N.
G.
D.
A.

Pòjedincznô lëczba
chłopsczi ôrt
białogłowsczi
ôrt
bratów
bratow-a
bratow-i
bratow-i
bratow-ą

dzecny ôrt
bratow-ò ||
bratow-é
bratow-égò
bratow-émù
bratow-ò ||
bratow-é
bratow-im
bratow-im
bratow-ò ||
bratow-é

I.
L.
W.

bratow-égò
bratow-émù
bratów ||
bratow-égò
bratow-im
bratow-im
bratów

N.
G.
D.
A.
I.
L.
W.

Wielnô lëczba
chłopskòpersonowi ôrt
niechłopskòpersonowi ôrt
bratow-i
bratow-é
bratow-ëch
bratow-ëch
bratow-im
bratow-im
bratow-ëch
bratow-é
bratow-ima
bratow-ima
bratow-ëch
bratow-ëch
bratow-i
bratow-é

bratow-ą
bratow-i
bratow-a

Òtmiana dosebnëch znankòwników zakùńczonëch na -in

N.
78

Pòjedincznô lëczba
chłopsczi ôrt
białogłowsczi
ôrt
Anin
Anin-a

dzecny ôrt
Anin-o || Anin-é

G.
D.
A.
I.
L.
W.

Anin-égò
Anin-émù
Anin || Anin-égò
Anin-ym
Anin-ym
Anin

Anin-y
Anin-y
Anin-ą
Anin-ą
Anin-y
Anin-a

Anin-égò
Anin-émù
Anin-o || Anin-é
Anin-ym
Anin-ym
Anin-o || Anin-é

n.
g.
d.
a.
i.
l.
w.

Wielnô lëczba
chłopskòpersonowi ôrt
niechłopskòpersonowi ôrt
Anin-y
Anin-é
Anin-ëch
Anin-ëch
Anin-ym
Anin-ym
Anin-ëch
Anin-é
Anin-yma
Anin-yma
Anin-ëch
Anin-ëch
Anin-y!
Anin-é!

Òsoblëwòscë òtmianë dosebnëch znankòwników
W òtmianie dosebnëch znankòwnikach chłopsczégò ôrtu zakùńczonëch
na -ów w zanôleżnëch przëpôdkach dochôdô do alternacji -ów: -ow (-òw).
W òtmianie dosebnëch znankòwnikach wszëtczich ôrtów zakùńczonëch
na -ów, -owa (-òwa), -owò (-òwò), jeżlë sufiksë te nachôdają sã pò tilnojãzëkòwëch spółzwãkach k, g, h abò pò lëpnëch spółzwãkach p, b, f, w, m,
zachôdô labializacjô.
W òtmianie dosebnëch znankòwnikach wszëtczich ôrtów zakùńczonëch
na -in, -ina, -ino, jeżlë sufiksë te nachôdają sã pò spółzwãkach s, z, c, dz, n,
pò tëch spółzwãkach pisze sã -y (nié: -i);
W òtmianie dosebnëch znankòwnikach zakùńczonëch na -in, -ina, -ino
mòże dochadac do zmianë fòneticzny pòstacë sufiksów, tj. pòjôwiają sã fòrmë sufiksów -ëna, -ëno (fòneticzny zmianie nie pòdlégô leno sufiks -in).

79

2 .6. z a m i o n o

Zamiono – je partã mòwë, jaczi mòże zastąpiwac jistnik, znankòwnik, wielnik abò przëczasnik i mô jich fùnkcjã w zdanim. Nié wszëtczé
zamiona pòdlégają òtmianie; jeżlë zamiono zastąpiwô nieòtmieniwny
part mòwë, tej ni mòże gò òtmienic. Fùnkcją zamiona je wskôzywanié;
znaczenié zamiona je òglowé i zasyg jegò ùżëcô mòże bëc baro szeroczi.
Zamiono mô wskazëwac na personë, zachë, zjawiszcza, jeleżnoscë,
znanczi, wiôlgòsc bez akùratnégò jich nazéwaniô.
2.6.1.
Klasyfikacjô zamionów
Mòże wëapartnic nôslédné dwie klasyfikacje zamionów:
Klasyfikacjô zamionów z pòzdrzatkù na to, jaczi part mòwë òne zastąpiwają:
• jistnikòwé zamiona – zastąpiwającé jistnik, np.: chto, chtos, co, cos,
nicht, jô, të, më, òni;
• znankòwnikòwé zamiona – zastąpiwającé znankòwnik, np.:
chtëren, jaczi, niżóden, mój, twój, naj, wasz;
• wielnikòwé zamiona – zastąpiwającé wielnik, np.: wiele, kùli, tëlé;
• przëczasnikòwé zamiona – zastąpiwającé przëczasnik, np.: jak,
gdze, czedë.
Klasyfikacjô zamionów z pòzdrzatkù na fùnkcjã:
• wskôzywającé zamiona – wskôzywają na òsobã, zachã, môl, np.:
to, nen, taczi, tëlé, tak, tam, tuwò;
• pëtowné zamiona – są wëzwëskiwóné do ùsôdzaniô pëtaniów, np.:
chto, chtëż, co, chtëren, jaczi, kùli, jak, gdze;
• relatiwné zamiona – są wëzwëskiwóné do parłãczeniô pòdrzãdnégò zdaniô z nadrzãdnym zdanim, np.: chto, co, chtëren, jaczi, jak,
gdze, kùli;
• nieòkresloné zamiona – wskôzywają na nieòkresloną òsobã, zachã, znankã, môl, np.: chtos, cos, gdzes, jaczis, wszëtkò, wszãdze, nigdze,
nicht, niżóden, nick;
80

• dosebné zamiona – òdpòwiôdają na pëtanié czij?, np.: mój, twój,
swój, naj, waj, wasz, ji, jegò, jich;
• personowé zamiona – wskôzywają nié blós na òsobë, ale na bierzącëch ùdzél w kòmùnikacjowi jeleżnoscë, np.: jô, të, òn, òna, òno, më,
wa, òni, òne, Wë;
• nôwrotné zamiono – chòdzy tuwò leno ò zamiono sã.
2.6.2.
Òtmiana personowëch zamionów
Personowé zamiona wskôzëją nié blós na personë, ale na ùczãstników kòmùnikacjowi jeleżnoscë. W kaszëbsczim jãzëkù mómë taczé personowé zamiona, jak: jô, të, òn, òna, òno, më, wa, òni, òne, Wë. Fòrmë te
òtmieniwają sã przez przëpôdczi.
Deklinacjô personowëch zamionów w kaszëbiznie dokònywónô je wedle
nôslédnëch mòdłów òtmianë:
n.
g.

jô
mie

të
cebie, ce

d.

mie

a.

mie, miã

i.
l.

mną
mie

w.

–

tobie, cë,
cebie
cebie, ce,
cã
tobą
tobie, ce,
cebie
të!

òn
òna
jegò, niegò, ji, ni
gò
jemù, mù
ji

òno
jegò
jemù, mù

jegò, gò

jã, niã

je, nie

nim
nim

nią
ni

nim
nim

–

–

–

81

N.
G.
D.
A.
i.
L.
W.

më
nas, naju
nama
nas, naju
nama
nas, naju
–

wa
was, waju
wama
was, waju
wama
was, waju
wa!

òni
òne
jich, nich
jich, nich
jima
jima
jich
je
jima, nima jima, nima
nich
nich
–
–

Wë
Was
Wóm
Was
Wama
Was
Wë!

• Wë to pòczestnô fòrma, brëkòwónô w òdniesenim do jedny òsobë
(chłopa abò białczi), abò do wiele òsobów, pluralis maiestaticus.
• W òtmianie niechtërnëch personowëch zamionów wëstąpiwają krótczé i dłudżé fòrmë, na przëmiôr: cebie || ce; jemù || mù; jegò || gò.
• Fòrmë naju, waju (ùżiwóné równobieżno do fòrmów nas, was) pòchôdającé z dôwny dëbeltny lëczbë, w terôczasny kaszëbiznie mają ju
znaczënk wielny lëczbë. Przódë dualnyma fòrmama bëłë téż zamiona:
nama, wama, wa.
• Òsoblëwòscą òtmianë personowëch zamionów je to, że òb czas òtmianë
zmieniwô sã flesyjnô téma. Mómë tuwò taczé wëmianë témów jak:
		 jô || mn-|| m’-; të || ceb’- || tob’- || c’-;
		 më || na-; Wë || Wa-.
• Zamiona jô, të, më, wa, Wë są równé dlô wszëtczich ôrtów, ni mają
gwôsnégò gramaticznégò ôrtu. Za to zamiono 3. personë mô trzë
ôrtë: chłopsczi – òn, białogłowsczi – òna i dzecny – òno. Jesz do tegò
mô òtmianã taką jak znankòwnik, a wic òtmieniwô sã nié blós przez
przëpôdczi, ale téż przez lëczbë i przez ôrtë.
• W pierszi òsobie wielny lëczbë mòże bëc téż ùżëtô archajiznowô ju
dzysdnia fòrma ma, jakô przódë bëła brëkòwónô w òtniesenim do
dwùch òsób abò dwùch jinëch subiektów. Bédëje sã, cobë zamiono
ma dali bëło ùżiwóné blós w òtniesenim do dwùch subiektów.
2.6.3.
Òtmiana jinëch jistnikòwëch zamionów
Niżi przedstawiony òstónie paradigmat òtmianë relatiwnëch i pëtownëch zamionów: chto, nicht, co, nic. Zamiona te nie òtmieniwają sã przez ôrtë i lëczbë.
82

N.
G.
D.
A.
I.
L.
W.

cht-o
k-ògò
k-òmù
k-ògò
k-im,
k-ògùm
k-im,
k-ògùm
–

nicht-ø
nik-ògò
nik-òmù
nik-ògò
nik-im,
nik-ògùm
nik-im,
nik-ògùm
–

c-o
cz-egò
cz-emù
c-o
cz-im

nic-ø
nicz-egò
nicz-emù
nic-ø
nicz-im

cz-im

nicz-im

–

–

Zamiono sã mòżemë òtminic przez przëpôdczi, ale téż nie òtmieniwô sã
òno przez ôrtë i lëczbë. Zamiono to w zdanim ni mòże miec fùnkcji subiektu, tak tej w òtmianie felëje nominatiwù.
N.
G.
D.
A.
I.
L.
W.

–
se, sebie
se, so, sobie
sã, se, sebie
sobą
se, sobie
–

2.6.4.
Òtmiana dosebnëch zamionów i jinëch znankòwnikòwëch
zamionów
Znankòwnikòwé zamiona wiedno mają òtmianã taką, jak znankòwniczi. Òkróm dosebnëch zamionów w zasyg znankòwnikòwëch zamionów wchôdają téż np. zamiona: taczi, chtëren, jaczi, niżóden. Niechtërne
z nëch zamionów jinaczą sã òd znankòwników leno tim, że w nominatiwie, akùzatiwie i wòkatiwie w chłopsczim ôrce pòjedinczny lëczbë
mògą miec òne nulowi kùnôszk.

83

N.
G.
D.
A.
I.
L.
W.

pòjedincznô lëczba
chłopsczi ôrt
białogłowsczi
ôrt
niżóden-ø
niżódn-ô
niżódn-égò
niżódn-y
niżódn-émù
niżódn-y
niżóden-ø,
niżódn-ą
niżódn-égò
niżódn-ym
niżódn-ą
niżódn-ym
niżódn-y
niżóden-ø
niżódn-ô

dzecny ôrt
niżódn-é
niżódn-égò
niżódn-émù
niżódn-é
niżódn-ym
niżódn-ym
niżódn-é

wielnô lëczba
N.
G.
D.
A.
I.
L.
W.

chłopskòpersonowi ôrt
niżódn-y
niżódn-ëch
niżódn-ym
niżódn-ëch
niżódn-yma
niżódn-ëch
niżódn-y

niechłopskòpersonowi ôrt
niżódn-é
niżódn-ëch
niżódn-ym
niżódn-é
niżódn-yma
niżódn-ëch
niżódn-é

Dosebné zamiona òznôczają przënôleżnotã rzeczë, personë abò znanczi. W zdanim wiedno nachôdają sã przed jistnikã i są òtmieniwnyma
partama mòwë. Mają òtmianã szlachùjącą za òtmianą znankòwników.
W pòjedinczny lëczbie dlô 1. personë przënôleżné je dosebné zamiono
mój, dlô 2. personë – twój, dlô 3. personë – jegò, ji, we wielny lëczbie dlô
1. personë przënôleżné są zamiona – nasz, naj, naji; dlô 2. personë – wasz,
waj, waji; dlô 3. personë – jich, dlô pòczestny fòrmë – Wasz. Òkróm tegò
je jesz dosebné zamiono swój, jaczé mòże bëc ùżiwóné w môl wszëtczich
wëżi wëmienionëch dosebnëch zamionów, tak w pòjedinczny, jak i wielny
lëczbie.

84

Deklinacjô dosebnëch zamionów w kaszëbiznie dokònywónô je wedle nôslédnëch mòdłów òtmianë:
Pòjedincznô lëczba

Wielnô lëczba

chłopsczi ôrt

białogłowsczi
ôrt

dzecny
ôrt

niechłopchłopskòperso- skòpersonowi ôrt nowi ôrt

N.

mój
twój
swój

mòje
twòje
swòje

mòji
twòji
swòji

mòje
twòje
swòje

G.

mòjégò
(mégò)
twòjégò
(twégò)
swòjégò
(swégò)

mòja (ma)
twòja (twa)
swòja
(swa)
mòji (mi)
twòji (twi)
swòji (swi)

mòjégò
(mégò)
twòjégò
(twégò)
swòjégò
(swégò)

D.

mòjémù
(mémù)
twòjémù
(twémù)
swòjémù
(swémù)
dlô żëwòtnëch
A. = G.,
dlô
nieżëwòtnëch
A. = N.

mòjich
(mich,
mëch)
twòjich
(twich,
twëch)
swòjich
(swich,
swëch)
mòjim
(mim)
twòjim
(twim)
swòjim
(swim)
A.=G.

mòjich
(mich,
mëch)
twòjich
(twich,
twëch)
swòjich
(swich,
swëch)
mòjim
(mim)
twòjim
(twim)
swòjim
(swim)

A.

mòji (mi)
twòji (twi)
swòji (swi)

mòjã (mã)
twòjã (twã)
swòjã
(swã)

mòjémù
(mémù)
twòjémù
(twémù)
swòjémù
(swémù)
A. = N.

A.=N.

85

I.

L.

W.

N.

G.

86

mòjim
(mim)
twòjim
(twim)
swòjim
(swim)
mòjim
(mim)
twòjim
(twim)
swòjim
(swim)

mòjim
(mim)
twòjim
(twim)
swòjim
(swim)
mòjim
(mim)
twòjim
(twim)
swòjim
(swim)

mòją (mą)
twòja (twa)
swòją
(swą)

mój
twój
swój

mòja (ma) mòje
twòja (twa) twòje
swòje
swòja
(swa)

mòji (mi)
twòji (twi)
swòji (swi)

Pòjedincznô lëczba
dzecny
chłopsczi
białoôrt
ôrt
głowsczi
ôrt
naj / naji / naja/ nasza naje /
nasze
waja /
nasz
waje /
waj / waji / wasza
wasze
Wasza
wasz
Wasze
Wasz
naji / naszi najégò /
najégò /
naszégò
waji /
naszégò
wajégò /
waszi
wajégò /
waszégò
Waszi
waszégò
Waszégò
Waszégò

mòjima
(mima)
twòjima
(twima)
swòjima
(swima)
mòjich
(mich,
mëch)
twòjich
(twich,
twëch)
swòjich
(swich,
swëch)
mòji
twòji
swòji

mòjima
(mima)
twòjima
(twima)
swòjima
(swima)
mòjich
(mich,
mëch)
twòjich
(twich,
twëch)
swòjich
(swich,
swëch)
mòje
twòje
swòje

Wielnô lëczba
niechłopchłopskòperso- skòpersonowi ôrt nowi ôrt
naji / naszi naje /
nasze
waji /
waje /
waszi
wasze
Waszi
Wasze
najich /
najich /
naszich
naszich
wajich /
wajich /
waszich
waszich
Waszich
Waszich

D.

A.

I.

L.

W.

najémù /
naszémù
wajémù /
waszémù
Waszémù
dlô
żëwòtnëch
A. = G.,
dlô
nieżëwòtnëch
A. = N.
najim /
naszim
wajim /
waszim
Waszim
najim /
naszim
wajim /
waszim
Waszim
naj /
naji / nasz
waj / waji /
wasz
Wasz

naji /
naszi
waji /
waszi
Waszi
najã /
naszã
wajã /
waszã
Waszã

najémù /
naszémù
wajémù /
waszémù
Waszémù
A. = N.

najim /
naszim
wajim /
waszim
Waszim
A.=G.

najim /
naszim
wajim /
waszim
Waszim
A.=N.

nają /
naszą
wają /
waszą
Waszą
naji /
naszi
waji /
waszi
Waszi
naja/
nasza
waja /
wasza
Wasza

najim /
naszim
wajim /
waszim
Waszim
najim /
naszim
wajim /
waszim
Waszim
naje /
nasze
waje /
wasze
Wasze

najima /
naszima
wajima /
waszima
Waszima
najich /
naszich
wajich /
waszich
Waszich
naji /
naszi
waji /
waszi
Waszi

najima /
naszima
wajima /
waszima
Waszima
najich /
naszich
wajich /
waszich
Waszich
naje /
nasze
waje /
wasze
Wasze

Bôczënk:
• Dosebné zamiona jegò, ji, jich nie òtmieniwają sã.
• Krótczé fòrmë w òtmianie mój, twój, swój są ju dzysdnia baro rzôdkò
pòtikóné tak w gôdce, jak téż w pisënkù.
• Dosebné zamiona naji a nasz, waji a wasz ùżiwóné są w dzysdniowi
kaszëbiznie zamieniwno.

87

2 .7. w i e l n i k

Wielnik – je samòstójnym partã mòwë, jaczi òznôczô lëczbã, wielënã,
pòsobicã, wielerazowòsc. W zdanim wielnik colemało je przëdôwkã, ale
mòże miec téż fùnkcjã subiektu, dofùlowaniô abò òrzecznika w mionowim predikace. Wielniczi dzelą sã na czile tipów i kòżden tip mô jiną
òtmianã.
2.7.1.
Klasyfikacje wielników
Wëapartniwô sã nôslédné tipë wielników:
• spòdlowé wielniczi (dwa, piãtnôsce);
• rzãdowé wielniczi (drëdżi, jednôsti);
• zbiérné wielniczi (dwòje, czwioro);
• kawelkòwé wielniczi (pół, czwierc);
• mnożącé wielniczi (dwòjôk, czwiorak);
• wieleraczé wielniczi (dwòjaczi, trojaczi);
• wielerazowé wielniczi (dwarazowi, dwarazowò).
Na wëżi przedstawioną klasyfikacjã nakłôdô sã pòdzél na òkresloné
i nieòkresloné wielniczi.
• òkresloné wielniczi – mómë z nima do ùczinkù, czej wielëna przedmiotów, òsobów czë zdarzeniów je dokładno naznaczonô (piãc, troje,
dwanôsce);
• nieòkresloné wielniczi – mómë z nima do ùczinkù, czej wielëna przedmiotów, òsobów czë zdarzeniów nie je dokładno naznaczonô (czile,
wiele, czilenôsce).
• Z pòzdrzatkù na bùdowã wielniczi mòże pòdzelëc na:
• prosté (dwa, sétmë, dwadzesce, sto);
• zesadzoné (trzëdzescë òsmë, sto dwanôsce, tësąc dwasta jeden).

88

2.7.2.
Spòdlowé wielniczi
Spòdlowé wielniczi – wskôzëją na wielënã rzeczów, òsobów, zjawiszczów. Òdpòwiôdają na pëtanié: wiele? (kùli?).
Spòdlowé wielniczi w kaszëbsczim jãzëkù:
1
2
3
4
5
6
7
8
9
10

jeden
dwa
trzë
sztërë
piãc
szesc
sétmë
òsmë
dzewiãc
dzesãc

100
101
200
300
400
500
600
700
800
900

sto
sto jeden
dwasta
trzësta
sztërësta
pãcset
szescset
sétmëset
òsmëset
dzewiãcset

11 jednôsce
12 dwanôsce
13 trzënôsce
14 sztërnôsce
15 piãtnôsce
16 szestnôsce
17 sétmënôsce
18 òsmënôsce
19 dzewiãtnôsce
20 dwadzesce

21 dwadzesce jeden
22 dwadzesce dwa
23 dwadzesce trzë
30 trzëdzescë
40 sztërdzescë
50 piãcdzesąt
60 szescdzesąt
70 sétmëdzesąt
80 òsmëdzesąt
90 dzewiãcdzesąt

1000 tësąc
2000 dwa tësące
3000 trzë tësące
5000 piãc tësąców
100000 sto tësąców
1000000 milión

89

Deklinacjô spòdlowëch wielników
Òtmianie pòddôwô sã leno nôslédné prosté spòdlowé wielniczi: jeden, dwa,
trzë, sztërë, sto, tësąc, milión, miliard. Pòòstałé prosté wielniczi są w kaszëbiznie nieòtmieniwné.
JEDEN (mô òtmianã taką samą jak znankòwniczi)

i.
l.
w.

Pòjedincznô lëczba
chłopsczi ôrt
białogłowsczi
ôrt
jeden
jedn-a
jedn-égò
jedn-y
jedn-émù
jedn-y
jeden ||
jedn-ã
jedn-égò
jedn-ym
jedn-ą
jedn-ym
jedn-y
jeden
jedn-a

N.
G.
D.
A.
i.
L.
W.

Wielnô lëczba
chłopskòòsobòwi ôrt
niechłopskòòsobòwi ôrt
jedn-y
jedn-e
jedn-ëch
jedn-ëch
jedn-ym
jedn-ym
jedn-ëch
jedn-e
jedn-yma
jedn-yma
jedn-ëch
jedn-ëch
jedn-y
jedn-e

n.
g.
d.
a.

90

dzecny ôrt
jedn-o
jedn-égò
jedn-émù
jedn-o
jedn-ym
jedn-ym
jedn-o

DWA
chłopsczi ôrt
N.
G.
D.
A.
i.
L.
W.

dwa, dwaj, dwaji
dwùch
dwùm
dwa ||
dwùch
dwùma
dwùch
dwa, dwaj, dwaji

białogłowsczi
ôrt
dwie
dwùch
dwùm
dwie

dzecny ôrt
dwa
dwùch
dwùm
dwa

dwùma
dwùch
dwie

dwùma
dwùch
dwa

TRZË, SZTËRË
N.

trzë, trzej, trzeji

G.
D.
A.
i.
L.
W.

trzech
trzem
trzë || trzech
trzema
trzech
trzë, trzej, trzeji

sztërë, sztërzech, sztërzej,
sztërzeji
sztërzech
sztërzem
sztërë || sztërzech
sztërzema
sztërzech
sztërë, sztërzech, sztërzej,
sztërzeji

Wielniczi tësąc, milión, miliard òtmieniwają sã przez przëpôdczi tak jak jistniczi chłopsczégò ôrtu, przënôlégającé do I deklinacji. Wielnik sto òtmieniwô sã jak jistniczi III deklinacji, le ni mô òn wielny lëczbë.

91

STO
N.
G.
D.
A.
i.
L.
W.

st-o
st-a
st-u
st-o
st-ã
st-u
st-o

TËSĄC, MILIÓN, MILIARD
Pòjedincznô lëczba
N.
G.
D.

Wielnô lëczba

tësąc-ø

milión-ø

miliard-ø

tësąc-e

milión-ë

miliard-ë

tësąc-a

milión-a

miliard-a

tësąc-ów

milión-ów

miliard-ów

tësąc-u,

milión-owi miliard-owi tësąc-óm

milión-óm miliard-óm

tësąc-ø

milión-ø

miliard-ø

tësąc-e

milión-ë

tësąc-ã

milión-ã

miliard-ã

tësąc-ama

milión-ama miliard-ama

tësąc-u

milióni-e

miliardz-e

tësąc-ach

milión-ach

miliard-ach

tësąc-ø

milión-ø

miliard-ø

tësąc-e

milión-ë

miliard-ë

tësąc-owi

A.
i.
L.
W.

miliard-ë

W kaszëbsczim jãzëkù spòdlowé wielniczi jeden, dwa, trzë, sztërë są z jistnikama w związkù zgòdë. Spòdlowé wielniczi òd piãc w górã parłãczą sã
z jistnikama w związkù rządu i wëmôgają òd jistnika fòrmë genetiwù.
2.7.3.
Pòòstałé tipë wielników
Rzãdowé wielniczi – wskôzëją na pòsobicã przedmiotów abò zdarzeniów, na plac w gwësnym òkreslonym pòrządkù. Òdpòwiôdają na
pëtanié: chtëren w rédze? Rzãdowé wielniczi òtmieniwają sã tak jak
znankòwniczi, tj. przez przëpôdczi, lëczbë i ôrtë.
92

1
2
3
4
5
6
7
8
9
10

pierszi
drëdżi
trzecy
czwiôrti
piąti
szósti
sódmi
ósmi
dzewiąti
dzesąti

11 jednôsti
12 dwanôsti
13 trzënôsti
14 sztërnôsti
15 piãtnôsti
16 szesnôsti
17 sétmënôsti
18 òsmënôsti
19 dzewiãtnôsti
20 dwadzesti

100
101
200
300
400
500
600
700
800
900

setny
1000 tësączny
sto pierszi
2000 dwatësączny
dwasetny
3000 trzëtësączny
trzësetny
5000 piãctësączny
sztërësetny
100000 stotësączny
pãcsetny
1000000 miliónowi
szescsetny
sétmësetny
òsmësetny
dzewiãcsetny

21 dwadzesti pierszi
22 dwadzesti drëdżi
23 dwadzesti trzecy
30 trzëdzesti		
40 sztërdzesti
50 piãcdzesąti
60 szescdzesąti
70 sétmëdzesąti
80 òsmëdzesąti
90 dzewiãcdzesąti

Zbiérné wielniczi – wskôzëją na wielosc zbiéru. Ùżiwóné są przë jistnikach pluralia tantum, np. troje dwiérzów, przë òkresliwanim wielënë
niedozdrzeniałëch jistotów, np. czwioro dzecy, dwòje prosãtów, przë jistnikach òdnôszającëch sã do lëdzy jiny płcë, np. dwòje aùtorów.
2
3
4
5
6
7
8
9
10

dwòje
troje
czwioro
piãcoro
szescoro
sétmioro
òsmioro
dzewiãcoro
dzesãcoro

11 jednôscoro
12 dwanôscoro
13 trzënôscoro
14 sztërnôscoro
15 piãtnôscoro
16 szesnôscoro
17 sétmënôscoro
18 òsmënôscoro
19 dzewiãtnôscoro
93

Kawelkòwé wielniczi – wskôzëją na lëczbã dzélów w jaczims
zbiérze. Kawelkòwima wielnikama są słowa taczé jak: czwierc, wiertel,
pół, półtora, półtrzeca, półczwiarta, a téż kònstrukcje trzecy dzél, czwiôrti dzél, piąti dzél, szósti dzél, sódmi dzél.
Z pòzdrzatkù na òtmianã kawelkòwé wielniczi nie są sobie równé. Wielnik
pół, a téż wielniczi tipù półtora, półtrzeca nie òtmieniwają sã. W kònstrukcjach tipù trzecy dzél òba członë òtmieniwają sã przez przëpôdczi. Wielniczi czwierc i wiertel òtmieniwają sã przez przëpôdczi i lëczbë.
Mnożącé wielniczi – wskôzëją na wielënã dzélów, skłôdającëch sã
na òkreslony przedmiot, abò na wielënã pòwtórzeniów jaczégòs zdarzeniô. Zarechòwùją sã tuwò znankòwnikòwé fòrmë (pòdwójny, pòtrójny,
pòczwórny), chtërne mają òtmianã taką jak znankòwniczi, a téż nieòtmieniwné przëmionowé fòrmë (dwòjak, dwòjakò, trojak, trojakò).
Wieleraczé wielniczi – wskôzëją na wielënã gatënków, òtmianów, ôrtów, w jaczich wëstąpiwô gwësny przedmiot (dwòjaczi, trojaczi,
czwioraczi, sétmëraczi). Mają òtmianã znankòwnikòwą.
Wielerazowé wielniczi – wskôzëją na to, wiele razy cos je wikszé abò
wiele razy cos je pòwtórzoné. Mògą miec òne fòrmã znankòwnikòwą
(dwarazowi, trzërazowi) i òtmieniwac sã jak znankòwniczi abò mògą
miec nieòtmieniwną fòrmã przëmionową (dwarazowò, trzërazowò).

94

2 . 8 . n i eò t m i e n i w n é pa r t ë m ò w ë

Nieòtmieniwné partë mòwë zamikają w se taczé słowa, chtërne w zdaniach
nie zmieniwają swòji gramaticzny fòrmë. W kaszëbsczim jãzëkù je piãc
partów mòwë, jaczé nie pòdlégają òtmianie, hewòtno są to: przëczasnik,
przëmiono, wiążëna, krziknik i partikla.
2.8.1.
Przëczasnik
Przëczasnik – to part mòwë, jaczi je òkreslenim czasnika. Òznôczô
leżnosc wëkònaniô jaczis aktiwnoscë: ji môl, czas, ôrt, cél, przëczënã,
zastrzegã. Przëczasnik òdpòwiôdô na pëtania: jak?, gdze?, czedë? Nie
òtmieniwô sã, je samòstójnym partã mòwë. W zdanim mòże miec fùnkcjã òkòlnika abò òrzecznika.
Ùrôbianié fòrmów przëczasników òd znankòwników
Òdznankòwnikòwé przëczasniczi twòrzoné są w wikszoscë regùlarno.
Colemało są òne ùrôbióné przez dodanié do témë znankòwnika sufiksa
-o (-ò), rzadzy dodôwô sã sufiks -e. Dobranié pasownégò sufiksu zanôlégô
òd strukturë znankòwnika abò téż je skùtkã dogôdënkù, np.: bëlny – bëlno,
lëchi – lëchò, snôżi – snôżo, spòsobny – spòsobno, widny – widno, dobri – dobrze, złi – zle. Czasã ùdokôznióné je ùżiwanié przëczasników z òbëdwùma
nyma sufiksama, np. biédno / biédnie, czekawò / czekawie.
Nót je téż dac bôczënk na kaszëbsczé archajiznowé fòrmë przëczasników
bez zwãkù -o (-ò) na kùńcu, jaczé wëstąpiwają równobieżno z niechtërnyma przëczasnikama zakùńczonyma na -o (-ò), np.: dalek / dalekò, głãbòk /
głãbòkò, szerok / szerokò.
Stãpniowanié òdznankòwnikòwëch przëczasników
Ùtwòrzoné òd znankòwników przëczasniczi zakùńczoné na -o (-ò), -e są
pòddôwóné stãpniowaniu. Tak jak znankòwniczi, przëczasniczi mają wëższi stãpiéń (comparativus) i nôwëższi stãpiéń (superlativus).
95

Wëższi stãpiéń przëczasników mòże bëc twòrzony w kaszëbiznie
na trzë ôrtë: przez dodanié sufiksu -i (-y); za pòmòcą nieregùlarnégò stãpniowaniô; za pòmòcą òpisowégô stãpniowaniô.
Wëższi stãpiéń twòrzony za pòmòcą sufiksu -i (-y) przënôleżny je wikszoscë kaszëbsczich przëczasników. Przë tegò ôrtu stãpniowanim
czãsto zachôdają alternacje: chùtkò – chùdzy, mądro – mądrzi, niskò – niżi.
Wëższi stãpiéń twòrzony nieregularno òdnôszô sã do czile
kònkretnëch przëczasników, w jaczich w wëższim stãpniu czësto zmieniwô
sã téma: dobrze – lepi; lëchò - gòrzi, zle – gòrzi; wiele – wicy / wiãcy; dużo –
wicy / wiãcy; mało – mni.
Wëższi stãpiéń twòrzony òpisowò je ùrôbióny za pòmòcą słowa barżi i przëczasnika w równym stãpniu. Nen ôrt twòrzeniô wëższégò
stãpnia tikô sã przëczasników, jaczé òstałë ùtwòrzoné òd znankòwników,
chtërne téż stãpniują sã òpisowò. Czasã òpisowé fòrmë mògą bëc téż równobieżné z fòrmama twòrzonyma za pòmòcą sufiksu. Przëkładë òpisowégò
stãpniowaniô: dozdrzeniało – barżi dozdrzeniało, mòkro – barżi mòkro.
Nôwëższi stãpiéń je twòrzony przez dodanié prefiksu nô- do przëczasnika w wëższim stãpniu, np. chùdzy – nôchùdzy, dali – nôdali, lepi – nôlepi, wëżi - nôwëżi. Przë òpisowëch fòrmach przëczasników prefiks nô- je
dodôwóny do słowa barżi: barżi sëchò – nôbarżi sëchò, barżi żôłto – nôbarżi
żôłto.
Jiné spòsobë ùrôbianiô przëczasników
Òkróm ôrtu ùrôbianiô przëczasników òd znankòwników za pòmòcą sufiksów -o (-ò), -e, przëczasniczi mògą bëc téż twòrzoné na czile jinëch spòsobów:
• przëczasniczi twòrzoné za pòmòcą przëmiona pò i ùtwòrzony òd
znankòwnika fòrmë zakùńczony na -u (-ù), np.: pò francëskù, pò kaszëbskù, pò królewskù, pò lëdzkù. Czasã mògą bëc ùżiwóné dwie równobieżné fòrmë, np.: cëchò / pò cëchù, kąsk / pò kąskù;
• przëczasniczi twòrzoné za pòmòcą przëmiona pò i ùtwòrzony òd
znankòwnika abò zamiona fòrmë zakùńczony na -émù, np.: pò
bòżémù, pò nowémù, pò stôrémù, pò swòjémù;
• ùcarté fòrmë przëmiona pò i jistnika abò znankòwnika, np.: pò kąskù,
pò lewi, pò përzince, pòmalë, pò prawi, pò prôwdze;
96

• przëczasniczi twòrzoné za pòmòcą przëmiona na i fòrmë zakùńczony
na -o (-ò), np.: na cwiardo, na czôrno, na długò, na krótkò, na mitkò, na
mòkro, na sëchò, na zelono;
• przëczasniczi twòrzoné za pòmòcą przëmiona na i jinëch fòrmów jistników abò znankòwników: na chùtczégò, na gwës, na mòc, nazôd, na
òpak;
• przëczasniczi twòrzoné za pòmòcą przëmiona òb i jistnika: òb dzéń,
òb lato, òb noc, òb zëmã, òb zymk;
• jiné sparłãczenia przëmionów i fòrmów pòchôdającëch òd znankòwnika, np.: òd dôwna, òd niedôwna, òd nowa;
• sparłãczenia zamionów z nieùżiwónyma dzysdnia jistnikama abò
z taczima jistnikama, co mają terôczasno jiny znaczënk jak przódë,
np.: dodóm, do tëłu, òd razu, wkół, wprzódk;
• przëczasniczi ùtwòrzoné òd wielników: pierwi, stokrotno, trzëkrotno,
wiedno;
• fùnkcjã przëczasników mają téż fòrmë instrumentalu niechtërnëch
jistników: bòkã, czasã, górą, mòcą, nocą, nocama, stroną, przëtrôfkã.
Są téż w kaszëbiznie pierwòszné przëczasniczi, jaczé nie są ùrobioné òd
jinëch słowów, a same są colemało słowòbùdowiznowima spòdlama dlô
znankòwników, np.: dzysô, latos, łoni, wczora, wieczór, witro.
Òkróm tegò wëstąpiwają w kaszëbsczim jãzëkù przëczasniczi zapòżëczoné z miemczëznë, są to m.jin.: dëcht, dichtich, drist, fest, fejn, frësz,
karsz.
Dlô kaszëbsczégò jãzëka przirodné je téż pòkazywanié sã deminutiwnëch fòrmów przëczasników, m.jin. zakùńczonëch na -k, -ka, -kã, -kò, kù,
np.: chùtinkò, corôzka, dotądka, na przódkù, narôzka, nawetka, nazôdk, nazôdka, nierôzka, nôprzódka, përzinkã, pokrëjómkù, pòmalinkù, pò zdebełkù,
terôzka, wnetka, zarôzka, zdebełkò, z przódkù; zakùńczonëch sufiksama
-ëchno, -ichno, -uchno, np.: barëchno, dalëchno, długùchno, krótëchno, mòkrëchno, spòkójnëchno, ùbòżëchno, widnëchno, wielëchno, zlëchno; abò téż
zakùńczonëch jinyma deminutiwnyma sufiksama, jak w przëmiôrach:
chùtëszkò, kąsyczk, kąsynk, kąsynuszk, përzineczkã, përzinëszkã.

97

2.8.2.
Przëmiono
Przëmiono – je niesamòstójnym partã mòwë, tak tej mùszi parłãczëc
sã z jinym słowã. Mô òno syntakticzną fùnkcjã i w zdanim wërôżô syntakticzné ùprocëmnienia juwerno jak fleksyjné kùnôszczi. Przëmiono
nie òtmieniwô sã.
Przëmiona mòże pòdzelëc na:
• prosté przëmiona: bez: bez swiądë, bùten: bùten szëkù, dlô: dlô
waju, do: do chòrégò, kòl: kòl dwiérzi, króm: króm filozofii, kù: kù szkòle, midzë: midzë drzéwiãtama, na: na niebie, na szkólnégò, na szafie,
nad: nad wiédzã, nad zemią, nimò: nimò bùdinków, nimò wszëtkò, ò:
ò drëdżi, ò bómka, ò lëdzach, òb: òb lato, òd: òd białczi, òkòma: òkòma
bùdinkù, òkóm: òkóm chëczë, pò: pò pòlskù, pò niegò, pò drodze, pòd:
pòd òbronã, pòdle: pòdle lasa, procëm: procëm demòkracji, procëm
starka, procëmkò: procëmkò drëchòwi, procëmkò cebie, przë: przë stëdni, przed: przed Bògã, przék: przék sostrze, przez: przez wiarã, strzód:
strzód papiorów, ù: ù jezora, w: w cządnikù, w òdżin, wedle: wedle mòrza, z: z dôką, z wòdë, z młodzy, za: za chlebã, za pòmòc.
• zesadzoné przëmiona: naprocëm: naprocëm krómù, naprocëm
człowiekòwi, òkróm: òkróm zupë, pòmidzë: pòmidzë słowama, pòprzez:
pòprzez mùzykã, pòstrzód: pòstrzód gwiôzd, westrzód: westrzód zalë,
westrzódka: westrzódka kwiatów, wkół: wkół lãpë, zza: zza gardinë.
Do niechtërnëch prostëch przëmionów, wëstąpiwającëch przed słowã
naczinającym sã karnã spółzwãków, je dodôwóny samòzwãk -e, np.: beze,
kòle, nade, òde, pòde, przede, przeze, we, ze.
W zdanim przëmiono wiedno parłãczi sã z jinym słowã, narzëcającë mù
pasowną przëpôdkòwą fòrmã. Òsóbné przëmiona parłãczą sã z nôslédnymi zanôleżnyma przëpôdkami: z genetiwã (rodzôczã): bez, bùten, dlô, do,
kòl, kòle, króm, naprocëm, nimò, òd, òkòm, òkróm, pòdle, pòstrzód, procëm,
procëmkò, przék, strzód, ù, wedle, westrzód, westrzódka, wkół, zza; z datiwã (dôwôczã): kù, naprocëm, pò, procëm, procëmkò; z akùzatiwã (winowôczã): na, nad, nimò, ò, òb, pò, pòd, pòprzez, przez, w, z, za; z instru98

mentalã (narzãdzôczã): midzë, na, nad, pòmidzë, przed, z, za; z lokatiwã
(môlnikã): na, ò, pò, przë, w.
Przëmiono, parłãczącë sã z jistnikã, znankòwnikã, wielnikã czë zamionã,
twòrzi nową znaczënkòwą całosc, nazéwóną przëmionowim rzeczenim.
Hewò przëmiôrë przëmionowëch rzeczeniów w zdaniach: Jidã do biblioteczi za ksążkama. Wëzdrzi na szczestlëwégò. Widzymë sã witro ò drëdżi. Kòl
naju nie je lëchò.
2.8.3.
Wiążëna
Wiążëna – to nieòtmieniwny i niesamòstójny part mòwë. Wiążëna
mô za zadanié parłãczëc słowa i rzeczenia w wëpòwiedzenim abò téż
parłączëc składowé wëpòwiedzenia w zesadzonym zdanim. Wedle
spòdlowégò pòdzélu wiążënów wëapartniwô sã wespółrzãdné wiążënë
i pòdrzãdné wiążënë.
Wespółrzãdné wiążënë – parłãczą równobieżné kòmpònentë
w wëpòwiedzenim. Z pòzdrzatkù na znaczënkòwé ùprocëmnienia zachôdającé midzë parłãczonyma kòmpònentama wespółrzãdné wiążënë mòże
pòdzelëc na:
a) parłãczné wiążënë – parłãczą kòmpònentë, jaczé wespółjistnieją,
np.: i, ë, a, téż, ani, jak téż;
Ana i Michôł chòdzëlë pò jizbie na pôlcach.
b) procëmstójné wiążënë – mają fùnkcjã wiązac kòmpònentë,
jaczé wërôżają procëmné zamkłoscë, np.: a, ale, le, leno, jeno, kò, dejade, równak, za to, zôs;
Miedwiédz pòdniósł łeb, ale ni miôł òn strachù lëdzy.
c) rozparłãczné wiążënë – za jich pòmòcą zesôdzô sã kòmpònentë, jaczé wzôjno sã wëłącziwają, np.: abò, czë, bądz;
To béł wôłk abò òpi.
d) pòsobiznowé wiążënë – wiążą kòmpònentë tak, że drëdżi z kòmpònentów wërôżô zamkłosc, jakô je nôslôdã zamkłoscë pierszégò
kòmpònentu, np.: tej, tak tej, tedë, wiãc, wic;
W lese bëło cemno, tak tej zgùbilë drogã.
99

e) równoznaczeniowé wiążënë – są brëkòwóné do parłãczeniô
kòmpònentów, chtërne mają równé zamkłoscë, abò kòmpònentów,
z chtërnëch drëdżi je barżi pòdrobnym rozwidnienim pierszégò, np.:
hewòtno, czëlë.
Gôdôł ò mùzycznëch instrumentach, hewòtno ò bùrczibasach.
Pòdrzãdné wiążënë – parłãczą w wëpòwiedzenim pòdrzãdny kòmpònent z nadrzãdnym kòmpònentã. Colemało pòdrzãdné wiążënë są
wielefùnkcyjné, tak tej nie dokònywô sã tuwò jich pòdzélu. Do pòdrzãdnëch wiążënów nót je zarechòwac m.jin.: że, żebë, abë, bë, cobë, jeżlë, żlë,
eżlë, żelë, czejbë, czej, jak, chòc, nimò że, bò, kò, nigle, niżle, nim, zanim,
jaż, dlôte, dlôtegò, temù. Niżi pòdóné są przëmiôrë zdaniów, w jaczich
pòkazywają sã pòrzãdné wiążënë:
Jô jem rôd, że znôwù cebie na òczë widzã.
Nikòmù nick nie rzekł, bò nie je dobrze ò taczich rzeczach plestac.
Przez sztót tak na se pòzérelë, jaż jeden zaczął gadac.
Ju słuńce bëło na niebie, jak jô òdeckła.
2.8.4.
Krziknik
Krziknik – to part mòwë, za jaczégò pòmòcą mòże wëpòwiedzec
emòcje, wseczëca, a téż wòlã tegò, chto gôdô (jegò żëczbë, rozkôzënczi);
krziknikama są téż ònomatopeje – słowa, jaczé szlachùją za zwãkama
z òbkrãżiwającégò nas swiata. Krziknik nie òtmieniwô sã. Je samòstójnym partã mòwë, tak tej w zdanim nie parłãczi sã z niżódnym jinym
słowã.
Krzikniczi mòże pòdzelëc na:
• krzikniczi, jaczé wësłôwiają wseczëca, np.: a, ach, aha, ala, alakòtóm,
alana, alaże, alażinkò, aleluja, ecz, ehe, ej, ela, fe, fikak, fiu, ha, haha, hahaha, hahaszkù, haps, hą, he, ja jam ja jo, ja në, jak to, jakùż, jej, jejkù,
Jena, Jeną, Jene, Jenkù, maricznym, maricznóm, mëk, në, nële, nëtale,
nóże, ò, òch, òchò, òj, pù, reti, slicznym, szlacha, ala szlachòwie, ùlana,
wej, wejle, wejleszcze, wejtale, wejtażle;
100

• krzikniczi, jaczé wësłôwiają wòlã tegò, chto gôdô, np.: aha, basta,
biada, biéj, bùcz bùcz, cëchò, cëchòta, czip czip, czó, czół, curik, czuder,
dôlëbóg, dëga, dëgù, dingù, fësz, gap, gas, hahù, hela gãs, hep, hes, hesz,
hélolo, hëjse, hij, hija, hije, hij-hòp, hò-ha, hòp, hòt, hùjt, hùsz kùr, chrztu
chrztu, kòsy kòsy, kóz kóz, kùcz kùcz, liwi, lo lo, loł loł, lołe lołe, mac,
mùj mùj, mùk, mùża, mi mi, na, na le, në, nét nét, niza, përr, pòj, pòjk,
pòjkôj, pòjczkôj, prr, precz, pst, pszt, pùj pùj, pùt pùt, pil, sa, sata, saczkù,
sys sys, szop, szuder, tus tus, wara, wil, wili;
• ònomatopeje, np.: a mù, basz, baż, biża, biżaneczka, biżahaha, bùbù,
bùch, bzy, bija, cup, czaks, czëks, czup, dër, fër, fidilitką, firlit, fit, ga, gëdlë, gël, gidli, gil, gili, glu, hacz, ham, hamham, hù-hù, chi, chlapù-chlapù,
chlup, chlust, chrap, chùchù, kap, kili, kiti, kitli, kiwùt, kùkù, kùkùk, łup
łup, me, miał, piń, pip, pras, pùf, rëtëtëtë, szëkùt szëkùt, szmiks, sztukùt
sztukùt, szust szust, trururu, trzitrzap, trzask-prask;
• apelatiwné krzikniczi – taczé, jaczé mają fùnkcjã wezwë, np.: gibeldżabel, haja, hajdi, hajdu, hej, héne, hòpka, òpka, ópka, hòpsasa, kùlulu,
në, nële, szocz, szopka, tramtiridi.
2.8.5.
Partikla
Partikla – je nieòtmieniwnym i niesamòstójnym partã mòwë, jaczi
ni mô gwôsnégò znaczënkù. Partiklą mòże bëc słowò abò mòrfem. Ji
fùnkcją w zdanim je nadôwanié wseczëcowégò abò znaczënkòwégò
nacéchòwaniô; mòdifikùje òna mëslã całégò zdaniô abò gwësnégò partu zdaniô. Partikla colemało nachôdô sã przed słowã, do jaczégò sã òna
òtnôszô.
Z semanticznégò pòzdrzatkù wëapartniwô sã nôslédné ôrtë partiklów:
a) mòdalné partiklë – wërôżają ùprocëmnienié subiektu do negò,
ò czim gôdô. W òbrëmim negò ôrtu nót je pòdzelëc partiklë na:
• partiklë rozkôzënkù – niech, niech le, niechôj;
• partiklë żëczbë – żebë, cobë, niechbë;
• partiklë prôwdopòdobieństwa – bòdôj, pòdobno, gwës, gwësno, na
gwës, mòże;
101

•
•
•
•

pëtającé partiklë – czë;
mnożné partiklë – razë;
pòcwierdzywającé partiklë – jo;
przékùjącé partiklë – nie, nié, ni, ani;

b) emòcjonalné partiklë – wërôżają wseczëcowé nacechòwanié, np.:
Jô doch to przeczëtôł!
Biôj le z Bògã!
Pòj le sã!
Në gadôj cos!
Kò wiész, jak to je.
c) zmòcniwającé partiklë – jich fùnkcją je zmòcnienié wëpòwiescë, np.:
To bëło leno trzë razë.
Jô nie wiedzôł le negò jednégò.
Do kùńca rokù òstôł jesz miesąc.
Jaż dwa dni nie bëło cebie w szkòle.
Òsoblëwé fùnkcje mają w kaszëbsczim jãzëkù partiklë: niech, -bë-, nie, nié, ni:
• Partikla niech – służi do ùrôbianiô fòrmów rozkôzownika 3. òsobë pòjedinczny i wielny lëczbë, np.: niech jidze, niech jidą; niech pisze, niech
piszą.
• Partikla -bë – służi do ùrôbianiô fòrmów zastrzégòwnika. W pòstpòzycji (pò czasnikù) partikla bë je doparłãcziwónô do czasnika, np:
Jô bë pisôł. Më bë piselë.
Pisënk partiklów
Wikszosc partiklów nie parłãczi sã z pòprzédzającym słowã i są òne pisóné
apart. Równak niechtërne partiklë parłãczą sã z pòprzedzającym je słowã,
np. biôjże, grôjże.
Apartnégò òbgôdaniô wëmôgô téż pisënk przékùjący partikle zapisywóny jakno nie, nié, ni, jakô służi do zaprzékòwniô negò, co wërôżô słowò abò
rzeczenié, wprzódk jaczégò ta partikla sã nachôdô. W kaszëbsczim jãzëkù

102

mómë trzë òrtografné wariantë przékùjący partiklë:
• ni – je ùżiwóné blós przed czasnikama miec, móc, mùszec. Partikla zapisywónô jakno ni je brëkòwónô z wëmieniónyma czasnikama w infinitiwie (ni miec, ni móc, ni mùszec) i we wszëtczich fòrmach òtmianë,
np.: jô ni móm, të ni môsz, òn ni mô, òna ni mô, òno ni mô, më ni mómë,
wa ni môta, òni ni mają; a téż w nieòsobòwëch fòrmach: ni ma (np.:
ni ma wòdë), ni mòże (np.: tegò ni mòże zrobic), ni mùszi (np.: tam ni
mùszi jic).
• nie – pisze sã przed wszëtczima pòòstałima czasnikama (òkróm:
miec, móc, mùszec), np.: nie gadac, nie robiã, nie jidzesz, nie widzy, nie
piszemë, ale blós tedë, jeżlë nie chcemë zaprzékòwac całégò zdaniô
abò rzeczeniô.
• nié – je ùżiwóné w fùnkcji zaprzékòwniô całégò zdaniô abò całégò
rzeczeniô, a téż zaprzékòwaniô pòjedincznégò słowa niebãdącégò
czasnikã (jistnika, znankòwnika, wielnika, zamiona) np.: Môsz të to
zrobioné? – Nié. Jidzesz do szkòłë? – Nié, nie jidã dzysô. To nié wòda, le
òdżin. Nié piãc, le dzewiãc.

103

104

SŁOWÒBÙDOWIZNA

3.

Wielëna słowów w jãzëkù zmieniwô sã z cëgã czasu, w jãzëkù pòkazywają sã nowé słowa brëkòwné do
nazwaniô pòjôwiającëch sã zachów, czinnosców czë
znanków, równoczasno słowa, jaczich desygnatë dżiną, przechôdają do karna archajiznów. Nowé słowa
mògą pòwstawac na czile ôrtów:

a) mòżemë pòżëczëc słowò z cëzégò jãzëka, równoczasno dopasowùjącë je fòneticzno i fleksyjno do
najégò jãzëka; na taczi ôrt pòjawiłë sã w kaszëbiznie m.jin. internacjonalné słowa: institucjô, meditowac, agresywny; colemało kaszëbizna pòżiczô
słowa téż z pòlsczégò jãzëka, np. przeòbrazëc, wòjewództwò;
b) mòżemë ùtwòrzëc neòsemantiznë, tj. nadac słowóm ju jistniejącym w jãzëkù nowi znaczënk, np.
znóné òd dôwna w kaszëbiznie słowò lopk, òznôczającé ‘wikszą wielëna sana czë słomë’, zaczãło
bëc ùżiwóné téż w znaczënkù ‘jednostczi, chtërna
je brëkòwónô do zapisywaniô i przechòwiwaniô
pòdôwków w kòmpùtrze’;
c) nôczãscy równak nowé słowa są ùrôbióné òd
jinëch domôcëch słowów, do jaczich doparłãcziwô
sã nowé fòrmantë. Ten slédny ôrt twòrzeniô słowów je przedmiotã słowòbùdowiznë.

,

3.1. s p ò d lo w é i p ò c h ó d n é s ł o wa jiné

pòchwôtë z zasygù słowòbùdowiznë

W słowòbùdowiznie proces parłãczeniô mòrfemów w nowé słowa nazéwóny je deriwacją (mòtiwacją). Słowa, òd jaczich ùrôbióné są jiné słowa, zwóné są spòdlowima słowama. Spòdlowima słowama mògą bëc tak
jistniczi, jak téż czasniczi, znankòwniczi, przëczasniczi, przëmionowé
rzeczenia. Spòdlowé słowa są słowòbùdowiznowima spòdlama dlô pòchódnëch słowów. Pòchódné słowa (deriwatë, fòrmacje, mòtiwòwóné
słowa) ùrôbiô sã òd spòdlowëch słowów za pòmòcą fòrmantów. Fòrmantã
mòże bëc sufiks, wëstąpiwający w pòzycji pò słowòbùdowiznowi témie, abò
prefiks, wëstąpiwający przed słowòbùdowiznową témą, abò téż interfiks,
parłãczący tzw. zesadzoné słowò. Fòrmantë dodôwô sã do słowòbùdowiznowégò spòdla (słowòbùdowiznowi témë, słowòbùdowiznowégò dërżénia), chtërnym je spòdlowé słowò abò jegò dzél, np. w słowie kòtk dërżéniã mdze kòt-, a fòrmantã -k; w słowie bòrowiczé dërżéniã mdze bòrow-,
a fòrmantã mdze -iczé; w słowie żëczba dërżéniã mdze żëcz-, a fòrmantã
-ba. Przëmiôrama pòchódnëch słowów ùsadzonëch sufiksama są nôslédné
fòrmacjë: roczëzna – słowò ùtwòrzoné òd jistnika rok za pòmòcą sufiksu
-ëzna, bùlwiszcze – deriwat òd jistnika bùlwa z dodanim sufiksu -iszcze.
Przëmiôrama pòchódnëch słowów ùsadzonëch prefiksama są nôslédné
deriwatë: przëschnąc – fòrmacjô òd czasnika schnąc z dodanim prefiksu
przë- , wëkrãpac – deriwat òd czasnika krãpac ùsadzony przez dodanié prefiksu wë-. Przëmiôrama deriwatów ùtwòrzonëch interfiksama są nôslédné
zesadzenia słowów: samòzwãk – słowò pòchódné òd zamiona sóm i jistnika
zwãk, sparłãczonëch interfiksã -ò-, równoleżnobòk – fòrmacjô òd znankòwnika równoleżny i jistnika bòk, sparłãczonëch interfiksã -o-.
3. 2 . s ł o w ò b ù d o w i z n a j i s t n i kó w

Jistniczi w kaszëbsczim jãzëkù colemało są ùrôbióné òd czasników, znankòwników, jistników i przëmionowëch rzeczeniów, rzadzy òd zamionów
i przëczasników. Z nôwikszą rozmajitoscą słowòbùdowiznowëch tipów jistników mómë do ùczinkù w przëtrôfkù jistników deriwòwónëch òd jinëch
jistników.
107

3.2.1.
Òdjistnikòwé jistniczi
Midzë deriwatama òdjistnikòwima mòże wëapartnic deriwatë ùrôbióné sufiksalno i prefiksalno. Òstóną òne òpisóné pòniżi.
3.2.1.1.
Jistniczi ùsadzoné òd jinëch jistników za pòmòcą sufiksów
Midzë jistnikòwima fòrmacjama ùsadzonyma sufiksalno òd jinëch jistników mòżemë wëapartnic nôslédné karna:
a) Białogłowsczé pòzwë – twòrzoné òd personowëch abò òznôczającëch jiné żëwé jistotë jistników chłopsczégò ôrtu przë pòmòcë
nôslédnëch fòrmantów:
-a – kùnôszk pòkazywający sã w białogłowsczich mionach ùrôbiónëch òd
chłopsczich mionów, np.: Gùstawa, Mieczësława;
-ô – kùnôszk pòkazywający sã w przëtrôfkù ùrôbianiô białogłowsczi pòzwë
òd jistników chłopsczégò ôrtu òtmieniwającëch sã wedlë znankòwnikòwégò paradigmatu òtmianë, np.: chrzestnô, krewnô, szkólnô;
-ka – w kaszëbiznie je to baro produktiwny sufiks, dodôwóny tak do
domôcëch kaszëbsczich słowów, np.: fafrotka, sąsôdka, stolëmka, do pòkazywającëch sã w lëteracczi kaszëbiznie neòlogiznów, np.: przédniczka (słowò deriwòwóné òd fòrmë przédnik z alternacją k : cz), jak téż do pòżëczków
z pòlsczégò jãzëka, np.: dieteticzka, òrganizatorka, redaktorka abò do internacjonalëznów, jaczé przëcygnãłë do kaszëbiznë z pòlsczégò jãzëka, np.:
aùtorka, administratorka, kòòrdinatorka (w pòlsczim jãzëkù dodôwóny je
do nich jisti sufiks, tak tej mòże ùznac, że deriwatë te w całoscë stanowią
pòżëczczi z pòlaszëznë);
-ica / -ëca – twòrzi przede wszëtczim pòzwë samiców zwierzãtów, np.: kòzlëca, lësëca, wilczëca, ale téż jiné pòzwë białogłowsczé, np.: diôblëca, smòczëca;
-ini / -ëni – sufiks ten w kaszëbiznie brëkòwóny je rzôdkò, pòjôwiô sã m.jin.
w słowach: gòspòdëni, mistrzëni;
108

-iniô / -ëniô – sufiks brëkòwóny rzôdkò, np. w słowach: bòdżiniô, zamówczëniô.
b) Deminutiwné (zdrobniałé) pòzwë – to pòzwë przedmiotów
abò òsobów mniészich nigle te nazéwóné przez spòdlowé słowa.
Czasã deminutiwa brëkòwóné są téż w ekspresywny fùnkcji dlô
wërażeniô pòzytiwnégò ùprocëmnieniô do gwësny rzeczë abò òsobë.
Deminutiwné pòzwë ùrôbióné są za pòmòcą fòrmantów:
-k – sufiks ten i jiné niżi wëmienioné twòrzą deminutiwa chłopsczégò ôrtu,
np.: kùterk, synk, wiaterk;
-ik / -ëk, np.: dómik, krziżëk, płomëk, stolik, wôłtarzëk;
-iszk / -ëszk (-yszk), np.: bracyszk, diôbliszk, kamiszk, òjcëszk, tatëszk;
-ôszk, np.: wùjôszk, piécôszk, robôszk;
-oszk, np.: bùloszk, kwiatoszk, pùrtoszk;
-uszk (-ùszk), np.: dãbùszk, gòłąbùszk, ògroduszk, progùszk;
-ink, np.: bratink, tatink;
-ulink, np.: tatulink;
-ka – sufiks ten i pòsobné niżi wëmienioné służą do ùrôbianiô zdrobnieniów białogłowsczégò ôrtu, np.: gąbka, gwiôzdka, łasëczka, żoczka;
-eczka, np.: Aneczka, dzéwczeczka, kłódeczka, żôbeczka;
-uleczka (-ùleczka), np.: gąbùleczka, matuleczka;
-iczka, np.: sostrziczka;
-uszka (-ùszka), np.: bańtkùszka, beczuszka, cotuszka, nënuszka;
-kò – deminutiwny sufiks dlô dzecnégò ôrtu, niżi téż jiné sufiksë ùrôbiającé
zdrobnienia w dzecnym ôrce, np.: drzéwkò, gniôzdkò, grónkò, jezórkò;
-uszkò / -ëszkò, np.: błotuszkò, kòrëtuszkò, pùdełuszkò, serdëszkò;
-iszkò (-yszkò), np. słunyszkò;
-eszkò, np. słuneszkò;
-eczkò, np.: skrzidełeczkò, zgrzébiąteczkò, żôbiąteczkò;
-iszczkò / -ëszczkò, np.: dzecëszczkò, jizbiszczkò, kòcëszczkò, ksądzëszczkò,
niebòracëszczkò, swiniszczkò;
-uleczkò, np.: jabłuleczkò;
-ulkò (-ùlkò), np.: dzeculkò, serdulkò;
-ątkò, np.: miedwiedzątkò, pizglątkò, wilczątkò, zgrzébiątkò.
109

c) Aùgùmentatiwné (zgrëbiałé) pòzwë – są to pòzwë rzeczów abò
òsobów ò wiôlgòscë wikszi nigle ta tikającô sã spòdlowégò słowa. Aùgùmentatiwa mògą téż wërażac negatiwné ùprocëmnienié do tegò, ò czim
sã gôdô. Aùgùmentatiwa twòrzi sã, brëkùjącë nôslédné fòrmantë:
-iszcze, / -ëszcze, np.: dzecëszcze, kòcëszcze, môłpiszcze, sëkniszcze, swiniszcze;
-iskò / -ëskò, np.: babiskò, dãbiskò, gãsëskò, mëszëskò, psëskò;
-szcze, np.: babszcze, celszcze, knapszcze, łebszcze;
-skò, np.: knapskò, kóńskò, krówskò, łebskò;
-ôl, np.: drągôl, nochôl;
Òkróm sufiksalnégò ùrôbianiô aùgùmentatiwów zgrëbiałé pòzwë mògą
bëc téż twòrzoné w kaszëbiznié przez ùsëniãcé dzélu spòdlowégò słowa, np.
w fòrmach: cota, krëcha, pòdëcha; w dwùch slédnëch przëkładach z towarzëszącą spółzwãkòwą wëmianą sz : ch.
d) Pòzwë niedozdrzeniałëch jistotów – w kaszëbiznie są to
fòrmacje twòrzoné òd pòzwów zwierzãtów, rzadzy òd pòzwów òsób,
a nierôz nawetka òd pòzwów roscënów i jinëch pòzwów. Czasã sufiksë ùrôbiającé pòzwë młodëch jistotów równoczasno mają fùnkcjã
hipòkòristiczną, chòc nie je to regla. Pòzwë niedozdrzeniałëch jistotów
twòrzi sã w kaszëbsczim jãzëkù za pòmòcą nôslédnëch fòrmantów:
-ã – sufiks ten colemało brëkòwóny je do ùrôbianiô pòzwów młodëch
zwierzãtów tak tëch domôcëch, jak téż dzëczich, np.: bagniã, czaplã, gôpiã,
gùlã, jaskółczã, kòcã, kòniã, kóńczã, kózlã, kôczã, krowiã, krówczã, kùrzã,
lëszczã, lwiã, mëszã, òslã, òwczã, pilã, psniã, pszczolã, pùjczã, sowiã, sôrniã,
sroczã, swiniã, szczëczã, wilczã, wroniã, zajczã, zgrzébiã, zgrzébczã; fòrmantu negò ùżiwô sã téż do twòrzeniô pòzwów nazéwającëch młodëch lëdzy, np.:
białczã, blizniã, cëgóńczã, chłopiã, człeczã, człowieczã, dzecã, grôfiã, knôpczã,
knôpiã, òtroczã, paruzlã, pòpiã, smôrkùlã, szkólniã, Żëdzã, a téż zwënégòwóny òstôł òn do ùtwòrzeniô fòrmacji òznôczający młodé drzewò: drzéwiã;
òkróm tegò twòrzi òn deriwatë nazéwającé młodégò diôbła: diôchlã, diôblã;
we wielny lëczbie w pòwëższich mòtiwòwónëch słowach dodôwô sã sufiks
-ãta, np.: diôchlãta, knôpczãta, drzéwiãta, zgrzébiãta, zôs w pòjedinczny
lëczbie w zanôleżnëch przëpôdkach òkróm akùzatiwù i wòkatiwù, chtërne
są równé nominatiwòwi, dodôwô sã rozszerzenié -ãc-.
110

-ątkò – za pòmòcą tegò sufiksu ùrôbiô sã pòzwë niedozdrzeniałëch
zwierzãtów, np.: bagniątkò, gąsątkò, gôpiątkò, jeleniątkò, kòcątkò, kòniątkò,
kòzlątkò, kruszątkò, kùrczątkò, kùrzątkò, miedwiedzątkò, mùrzątkò, pilątkò,
sôrniątkò, swiniątkò, szczëczątkò, wilczątkò, zgrzébczątkò, zgrzébiątkò,
żôbiątkò, fòrmacje nazéwającé młodëch lëdzy, òsoblëwò dzecë, np.: bibiątkò,
dzecątkò, knôpiątkò, kòwôlątkò, pòpiątkò, pùrniątkò, starzątkò, sybrzątkò
sztolmiątkò, wërąpiątkò, Żëdzątkò; przënôlégô tuwò téż deriwat nazéwający
młodé drzewò: drzéwiątkò i fòrmacje òznôczającé młodé diabłë: diôblątkò,
diôchlątkò; fòrmant nen òkróm infòrmacji ò młodoscë wnôszô téż znaczenié hipòkòristiczné, chtërno przëjôwiô sã w pòzytiwnym emòcjonalnym
ùprocëmnienim gôdającégò ò jistoce, ò jaczi je mòwa; wôrt je téż dodac, że
sufiks -ątkò twòrzi deminutiwa drëdżégò stãpnia òd deriwatów z fòrmantã -ã;
-ôk – sufiks nen w fùnkcji twòrzeniô pòzwów niedozdrzeniałëch jistotów
je mni produktiwny nigle wëżi wëmienioné fòrmantë, je òn rejestrowóny dosc rzôdkò, colemało w pôłniowi kaszëbiznie, w żëwi mòwie òstôł
òn czãsto wëpiarti przez sufiks -ã, brëkùje sã gò do ùrôbianiô fòrmacji
leno òd niechtërnëch pòzwów zwierzãt, np.: bùlôk, òslôk, psniôk, wieprzôk,
wôłczôk, zgrzébiôk, incydentalno òstôł òn téż òdnotérowóny w pòzwach
òdnôszającëch sã do człowieka: paruzlôk, żidczôk; fòrmant -ôk nie je fòrmantã dërżéniowò kaszëbsczim, ale przëcygnął òn do kaszëbsczégò jãzëka
z pòlaszëznë, do jaczi dostôł sã òn z mazowiecczégò dialektu.
Midzë pòwëższima deriwatama òznôczającyma pòzwë niedozdrzeniałëch
jistotów nie òstałë wëmienioné słowa, chtërne semanticzno przënôlégają
do ny kategórii, ale nie stanowią òne słowòbùdowiznowëch fòrmacjów, bò
nie są mòtiwòwóné przez niżódné jiné spòdlowé słowa; hewòtno chòdzy
tuwò ò taczé pòzwë, jak np.: celã, celôk, jagniã, jagniôk, jałówczã, łagniã,
pizglã, prosniã, prosniôk, prosôk, pùrniã, szczeniã, szczeniôk.
e) Pòzwë subiektów – je to baro szerokô kategóriô, òbjimającô wielné
pòdkategórie. Pòzwë subiektów mògą bëc ùsôdzóné m.jin. òd pòzwów
òbiektów, rezultatów, nôrzãdłów, znanków. W òbrëmim òglowi kategórii subiektów mòże wëapartnic taczé semanticzné klasë, jak m.jin.
òdjistnikòwé pòzwë warków czë pòzwë mieszkańców. Spòdlowé sufiksë, jaczé w kaszëbsczim jãzëkù są brëkòwóné do ùsôdzaniô òdjistnikòwëch pòzwów subiektów, są nôslédné:

111

-ôrz – bùlwiôrz, frantówkôrz, kòminiôrz, kòzôrz, kùńsztôrz, miąsôrz, młënôrz,
sledzôrz;
-nik – klôsztornik, kluczewnik, òkrãtnik, pòkùtnik, rozpùstnik, szpòrtownik,
szpôsownik, targòwnik, tobacznik, zwónnik, żałobnik;
-ówc – bòrówc, bratówc, domówc, sënówc;
-ik – Chińczik, chòrągwik;
-ista / -ësta – anglista, bąblësta, kaszëbista, òrganista;
-éra – brigadiéra, farméra, frizéra, kasjéra;
-ôcz – bajôcz, głowôcz, wąsôcz;
-ôl – garbôl, nogôl, nosôl, ùszôl, wąsôl;
-ôk – kòcewiôk, Słowôk;
-ø – mùzyk.
f) Pòzwë rezultatów – colemało są ùsôdzóné òd pòzwë materiału,
z jaczégò gwësny przedmiot òstôł wëkònóny, abò òd pòzwë subiektu,
chtëren razã je wëtwórcą rezultatu. Fòrmantama, jaczé brëkòwóné są
do ùsôdzaniô pòzwów rezultatów, mògą bëc nôslédné sufiksë:
-izna / -ëzna – kretowizna, pajiczëzna, pszczelëzna, toczëzna (pòr. toczk);
-ina /-ëna – jabkòwina, kòprowina, krëszkòwina, pajiczëna;
-ónka – kapùscónka, lniónka, maslónka, slëwiónka, słomiónka;
-ówka – dąbówka, glënówka, zbòżówka;
-ôk – blaszôk, drewniôk, żelôznik ‘piéck z żelazła’.
g) Pòzwë òbiektów – w kaszëbiznie kategória òdjistnikòwëch
pòzwów òbiektów òbjimô leno niewielné pòzwë, co wënikô z nisczégò stãpnia wëtwòrzeniô w kaszëbsczim jãzëkù specjalisticzny
terminologii, i pòzwë te wikszim dzélã są w całoscë zapòżëczoné
z pòlaszëznë. Fòrmantã, notérowónym przë twòrzenim deriwatów òznôczającëch òbiektë, je sufiks -ówka – lokówka, żeglówka.
h) Pòzwë môlów – colemało są twòrzoné òd pòzwów zwierzãtów, roscënów, zachów abò materiałów, nachôdającëch sã w gwësnym môlu.
Deriwatë bãdącé pòzwama môlów ùsôdzô sã w kaszëbiznie za pòmòcą
nôslédnëch sufiksów:

112

-iszcze / -ëszcze – bùlwiszcze, cebùlëszcze, kléwrowiszcze, marchwiszcze,
mrowiszcze;
-owiszcze / -òwiszcze – kapùstowiszcze, wrëkòwiszcze, wrzosowiszcze,
żabòwiszcze;
-iskò / -ëskò – bùlewiskò, ówsëskò;
-owiskò / -òwiskò – danowiskò, grochòwiskò, torfòwiskò, żwirowiskò;
-izna / -ëzna – òsłowizna ‘stajnia dlô òsła’, piôszczëzna, torfòwizna, ùrzmizna;
-arniô – ceglarniô, drewkarniô, kòniarniô, krowiarniô, mléczarniô, òwczarniô;
-owniô / -òwniô – noclégòwniô, wòzowniô;
-nik – gòłãbnik, grzëbnik, kùrnik, torfnik ‘w znaczenim: pòmieszczenié dlô
torfù’.
i) Pòzwë aktiwnosców i stanów – deriwatë te colemało są ùsôdzóné òd subiektów wëkònywającëch gwësną aktiwnosc abò nachôdającëch sã w jaczims stanie, czasã są to fòrmacje ùtwòrzoné òd
pòzwów rezultatów aktiwnosców i pòzwów zjawiszczów tipicznëch
dlô aktiwnosców i stanów. Òsóbną semanticzną kategóriã, wchôdającą w òbrëmié pòzwów aktiwnosców, twòrzą pòzwë warków. Pòzwë
aktiwnosców i stanów ùrôbióné są za pòmòcą sufiksu -twò i jegò wariantów:
-twò – krawiectwò, ògrództwò, òkrãctwò, rëbactwò, rolnictwò;
-stwò – ceselstwò, czarziństwò, fùrmaństwò, gùslarstwò, kòwalstwò,
wëkrëkùlstwò, złodzéjstwò, żôłnérstwò;
-owstwò – òrganistowstwò;
-ownictwò – brzadownictwò, kòszownictwò;
-arstwò – wrëjarstwò.
j) Pòzwë abstrakcyjnëch znanków – deriwatë przënôlégającé do ny kategórii mògą bëc twòrzoné òd słowòbùdowiznowëch
spòdlów, jaczé są domôcyma słowama, i tedë colemało dodôwóné są
téż domôcé sufiksë pòchódné òd fòrmantu -twò: -stwò abò -ctwò, rzadzy sufiksë -ba, -ota, abò fòrmacje te mògą bëc ùsôdzóné òd słowów
geneticzno cëzëch i wnenczas nôczãscy doparłãcziwónym sufiksã je
-izna. Nót je nadczidnąc, że niechtërne z niżi wëmienionëch pòzwów
113

abstrakcyjnëch znanków mògą miec dëbeltną mòtiwacjã – jistnikòwą
i znankòwnikòwą:
-stwò – bestialstwò, brzëdalstwò, bùzerstwò, kùjóństwò, pioruństwò, przëjacelstwò, swiniarstwò;
-ctwò – kamrôctwò;
-ba – drëszba;
-ota – żałota;
-izna – egòjizna, herojizna, pesymizna.
k) Pòzwë doktrinów, teòriów, ideòlogiów, mëslowëch systemów, pòstawów żëcowëch, religiowëch systemów, kùlturowëch zjawiszczów, nałogów – tak pò prôwdze je to czile apartnëch kategóriów, chtërne òstałë tuwò razã òpisóné temù, że
ùsôdzóné są òne za pòmòcą tegò samégò sufiksu -izna /-ëzna, a słowòbùdowiznowim spòdlim nëch fòrmacji są słowa geneticzno cëzé
słowianiznie. Niechtërne z nëch deriwatów téż mògą miec dëbeltną
– jistnikòwą i znankòwnikòwą – mòtiwacjã:
-izna / -ëzna – alkòhòlëzna, chrzescëjanizna, epikùrejizna, egzëstencjalëzna,
katolëcëzna, kreacjonizna, marsowizna, nikòtinizna, parlamentarëzna, patriocëzna, protestancëzna, rasëzna, repùblikanizna, symbòlëzna.
l) Pòzwë jistników kòlektiwnëch – je to baro szerokô kategóriô,
òbjimającô pòzwë zbiérné òznôczającé ògle jaczichs òsób, zwierzãtów,
roscënów, a téż jiné desygnatë. W òbrëmim ti kategórii mòże wëapartnic czile klasów semanticznëch, m.jin. pòzwë òpróżnionëch strãków
abò słomë z wëdraszowónëch roscënów abò téż pòzwë drewna, apartną pòdkategóriã mògą twòrzëc pòzwë zbiérné òznôczającé nac, lëstowié abò wietwie roscënów, twòrzoné za pòmòcą sufiksu -iczé (i jegò
wariantu -owicze / òwiczé), mòże téż wëapartnic pòzwë kòlektiwné
ò znaczënkù pejoratiwnym. Nót je téż nadczidnąc, że wiele z nëch
kòletiwnëch pòzwów je razã pòzwama subiektów. Òdjistnikòwé
pòzwë kòlektiwné są w kaszëbiznie ùsôdzóné za pòmòcą nôslédnëch
fòrmantów:

114

-izna / -ëzna – białczëzna, bòbòwizna, bòrowizna, chłopizna, czarcëzna,
dżadżëzna, grochòwizna, lesëzna, mòrzëzna, parobczëzna, przeńczëzna,
rogacëzna, skalëzna, zwierzëzna, żëdzëzna;
-ina / -ëna – brzezëna, bùczëna, grabòwina, jiglëna, lëpina, meszëna;
-iczé – besowiczé, bòrowiczé, bùlwòwiczé, jagòdowiczé, jeżeniczé, maleniczé,
pòtrôwniczé, wrëkòwiczé, żôrawiczé;
-twò – lëdztwò, ptôsztwò, robactwò;
-stwò – białogłowstwò, chłopstwò.
m) Pòzwë miãsa – wchôdają òne do òglowi kategórii, òbjimający
pòzwë geneticzné (razã z pòzwana drewna, chtërne tuwò òstałë òpisóné midzë jistnikama kòlektiwnyma). W òbrëmié pòzwów miãsa
wchôdają pòzwë miãsa zwierzãt domôcëch i dzëwëch, a téż pòzwë
miãsa rëbów. Spòdlowima sufiksama, brëkòwónyma do ùsôdzaniô
òdjistnikòwëch pòzwów miãsa, są w kaszëbiznie:
-izna / -ëzna – baranizna, celëczëzna, gãsëzna, jesotrowizna, krowizna,
kùrzëzna, łososëzna, òwczëzna, parsëcëzna, sarnizna, swinizna, szczëczëzna,
wieprzëzna, zajczëzna;
-ina / -ëna – biczëna, duwina, krzeptowina, òwczëna, ptôszëna.
3.2.1.2.
Òdjistnikòwé deriwatë prefiksalné
Kaszëbsczé fòrmacje prefiksalné mògą bëc twòrzoné za pòmòcą domôcëch
fòrmantów (np.: procëm-, pòd-), nié wiedno, chòc czãsto znónëch téż jinym
słowiańsczim mòwóm, abò téż rzadzy cëzëch fòrmantów, colemało internacjonalnëch (np.: arcë-, anti-).
Znaczenié pòdrzãdnoscë je w kaszëbiznie wërôżóné znónym całi słowianiznie, chòc w kaszëbsczim jãzëkù fòneticzno zaadaptowónym, prefiksã
pòd-, np.: pòdkòmisjô, pòdkòmitet, pòdòddzél. Nadrzãdnosc w kaszëbsczim
jãzëkù colemało je wskazywónô internacjonalnym, przëjimniãtnym przez
kaszëbiznã za pòstrzédzëzną pòlaszëznë i zaadaptowónym fòneticzno, prefiksã arcë-, np.: arcëksyżëc, arcëksyżëzna (deriwatë te fùnkcjonëją alternatiwno ze zesadzeniama: wiôlgòksyżëc, wiôlgòksyżëzna), arcëkapłanizna, ar115

cëbiskùp, abò domôcym (tipicznym téż dlô całi słowianiznë, chòc nié wiedno pòkazywającym sã w jinëch jãzëkach w jistëch fùnkcjach) prefiksã nad-,
np.: nadinspektor. Prefiks nad- mô téż w kaszëbsczim jãzëkù jiné znaczënczi, m.jin. wërôżô jakąs wiôlgòsc przewëższającą normalną miarã rzeczë,
zjawiszcza czë znanczi, np.: nadprodukcjô, nadwrazlëwòta, abò òznôczô
dodôwkòwòsc rzeczë, zjawiszcza czë znanczi, np. nadgòdzëna, nadbòkadnosc, naddostónk, nadwôga, nadwôrtnota (nót je dac bôczënk, że we wszëtczich nëch fùnkcjach prefiks nad- je notérowóny na òbéńdze całi zôpadny
słowianiznie). Fòrmacje ò znaczenim procëmnym do znaczeniô spòdlowégò słowa ùrôbióné są za pòmòcą domôcégò kaszëbsczégò fòrmantu procëm-,
np.: procëmdzejanié, procëmùderzënk, procëmwôrtnota, procëmbédowanié,
procëmatak, procëmmònarchista, abò rzadzy przë ùżëcym internacjonalnégò prefiksu anti-, np.: antiklerikalëzna, antichrist, antiteza (chòc wëdôwô sã,
że dwa slédné przëmiôrë mòże rozezdrzewac nié jakno deriwatë, ale jakno pòżëczczi w całoscë przëjimniãté za pòstrzédzëzną pòlaszëznë, a leno
fòneticzno zaadaptowóné do kaszëbsczégò systemù). Na pierwòsznosc
i genezã zjawiszcza wskôzywô znóny téż wszëtczim słowiańsczim jãzëkóm
prefiks pra-, chtëren równak przódë dlô kaszëbiznë tipiczny nie béł i dostôł
sã do kaszëbsczégò jãzëka za pòstrzédzëzną pòlaszëznë, pòkazywający sã
m.jin. w nôslédnëch fòrmacjach: pragôdka, praczłowiek, pratatczëzna.
3.2.2.
Òdznakòwnikòwé jistniczi
Deriwatë jistnikòwé mòtiwòwóné przez znankòwniczi òbjimają taczé kategórie, jak: pòzwë abstrakcyjnëch znanków; pòzwë kònkretnëch przedmiotów, dlô jaczich przirodnô je òkreslonô znanka; i pòzwë subiektów, dlô
jaczich przirodnô je gwësnô znanka.
a) Pòzwë abstrakcyjnëch znanków – to przesztôłcenia znankòwników w jistniczi; deriwòwóné są òne za pòmòcą nôslédnëch sufiksów:
-ota (-òta), np.: czekawòta, dobrota, dzywnota, gòrzkòta, gwësnota, krëchòta,
lëchòta, mądrota, miłota, nagòta, niegòdzëwòta, niemirnota, niesprawiedlëwòta, nipòcota, piãknota, pòbòżnota, pòczestnota, prawòta, próżnota, re116

dota, snôżota, starota, strasznota, wòlnota, zgniłota, żëcznota, strachlëwòta,
szczeslëwòta, szczërota, chcëwòta, ùtcëwòta, pòtcëwòta, żëczlëwòta;
-izna || -ëzna – za pòmòcą tegò fòrmantu ùrôbiô sã pòzwë abstrakcyjnëch
znanków òd domôcëch spòdlów, np.: cëszëzna, drożëzna, gòlëzna, gòtowizna, gòrzczëzna ‘gòrzkòta’, grëbizna, lepizna, mòczëzna, nadżélëzna, nagòcëzna, nipòcëzna, proscëzna, sërowizna, sëszëzna, sëwizna, słabizna, słonizna,
przër.: słony, starzëzna, ùparcëzna, zamòczëzna, zdłużëzna, przër.: zdłużi,
zëmizna, ale téż mògą bëc òne twòrzoné òd cëzëch słowòbùdowiznowëch
spòdlów: altruizna, bestialëzna, hùmanitarëzna, indiwidualëzna, òptimizna,
pesymizna, tragizna;
-osc (-òsc), np.: cepłosc, cëchòsc, chùtkòsc, czôrnosc, dalecznosc, dzyrskòsc,
małosc, mitkòsc, niedowinnosc, nielusosc, nieprzezórnosc, niesmiałosc, niewdzãcznosc, nôbòżnosc, òstróżnosc, pòczestnosc, rzetelnosc, skrëtosc, skrómnosc, sławnosc, snôdkòsc, strasznosc, szëkòwnosc, ùczinnosc, ùtcëwòsc, wëdatnosc, wiérnosc, wiôlgòsc, wòlnosc, wstëdlëwòsc, zgniłosc, złosc, zôzdrosnosc, zuchternosc;
-stwò, np.: chcywstwò, głëpstwò, niegòdzélstwò, niepòsłëszeństwò, òkrucélstwò, pòdobiéństwò, skąpstwò, ùbóstwò, zgniélstwò.
b) Pòzwë kònkretnëch przedmiotów, dlô jaczich przirodnô
je gwësnô znanka – ùsadzóné są za pòmòcą nôslédnëch sufiksów:
-izna || -ëzna, np.: bielëzna, calëzna ‘całô rolô pòdzelonô miedzama’, ceplëzna
‘cepłô wòda przë sztrądze’, cwiardzëzna ‘cwiardô ziemia z przëczënë dłudżi
sëszë’, czarnizna, dzurawizna ‘dzurawô zacha’, gãscëzna, gładzëzna ‘gładkô wiéchrzëzna mòrzô’, lëbizna ‘niebrzadné pòlé’, przër. lëbi ‘słabi, wërosłi
bez słuńca’, łëselëzna ‘łësô głowa’, malëzna ‘lëdze nisczégò rostu’, mòkrzëzna ‘kalëszcze na drogach i łąkach’, môlëczëzna ‘môłé gbùrstwò’, nowaczëzna,
płaszczëzna, rzôdzëzna ‘cos rzôdczégò, rzôdkò pòtikónégò’, słodczëzna ‘cos
słodczégò’, słodzëzna, strëpielëzna ‘strëpiałi piéń’, swiéżëzna ‘1. swiéżô zymkòwô ògrodowizna, 2. swiéżé ùszlachtowóné miãso’, swòjszczëzna, trëcëzna,
wësoczëzna ‘pòlé ùmôlowóné na wësoczi wiéchrzëznie’, żôłcëzna ‘żôłti piôsk’;
-ina || -ëna, np.: czôrnina, drobina, niżëna, równina.
117

c) Pòzwë subiektów, dlô jaczich przirodnô je gwësnô znanka – òbjimają nié leno neùtralné pòzwë subiektów, ale téż pòzwë,
dlô jaczich przirodné je emòcjonalné ùprocëmnienié, pòzytiwné
abò negatiwné. Niechtërne z fòrmacjów przënôlégającëch do ny
kategórii mògą miec dëbeltną, znankòwnikòwą i jistnikòwą mòtiwacjã, le znankòwnikòwô mòtiwacjô je wiedno barżi pierwòsznô,
bò w nym drëdżim przëtrôfkù spòdla jistnikòwé wiedno pòchôdają téż òd znankòwników. Pòzwë subiektów, dlô jaczich przirodnô
je jakôs znanka, a chtërne mòtiwòwóné są przez znankòwniczi,
ùrôbiô sã w kaszëbsczim jãzëkù za pòmòcą nôslédnëch sufiksów:
-c, np.: chcywc, czekawc, falsziwc, gòrliwc, kòszlawc, niecerpliwc, niegòdzywc,
niepòcywc, nieszczesliwc, nieùtcywc, òbrzëdliwc, òsobliwc, pòpãdliwc, slépc,
strachòbliwc, szczesliwc, ùtcywc, zapalcziwc;
-ôk, np.: biédôk, chcëwôk, dzëwôk, prostôk, ùmierlôk, zmierlôk;
-k, np.: slépk ‘slepi człowiek’, stark;
-ik, np.: niewdzãcznik, pòbòżnik, samòtnik, ùłómnik ‘człowiek ùłómny’;
-nik, np.: nipòcnik, ùpartnik;
-élc, np.: chcëwélc, chitrzélc, czekawiélc, głëchélc, kòszlawiélc, młodzélc, òbarchniélc, rudélc, szadélc, ùmiartélc, ùpartélc, zgniélc, zmiartélc;
-ulc (-ùlc), np.: chcëwùlc, czekawùlc, grëbùlc ‘człowiek grëbi’, nagùlc ‘nadżé
dzeckò’, slépùlc, strachùlc;
-ulk (-ùlc), np.: chcëwùlk, grëbùlk ‘człowiek grëbi’, nagùlk ‘nadżé dzeckò’;
-ôl, np.: brzëdôl, chcëwôl, długôl, garbôl;
-ôcz, np.: chcëwôcz, długôcz, głodniôcz;
-éla, np.: cwardzéla ‘człowiek cwiardi’, głupiéla, nadżéla ‘nadżé dzeckò’, zgniéla;
-éra, np.: głupéra;
-och, np.: cemnoch, chitroch, ùpartoch, zgniélcoch, zmiarcoch;
-uch, np.: głodniuch, staruch;
-uszk (ùszk) || -ëszk, np.: grëbùszk, krzëwùszk, nagùszk, starëszk;
-iszk, np.: głupiszk, młodiszk;
-oszk, np.: mądroszk;
-is, np.: czôrnis, dzywnis, głodnis, zgnilis;
-as, np.: dzëwas, grëbas.

118

3.2.3.
Òdczasnikòwé jistniczi
Fòrmacje jistnikòwé mòtiwòwóné przez czasniczi òbjimają taczé kategórie,
jak: pòzwë aktiwnosców, procesów i stanów; pòzwë subiektów aktiwnosców, procesów i stanów; pòzwë òbiektów aktiwnosców; pòzwë wërobiznów pòwstałëch jakno skùtk aktiwnosców; pòzwë strzódków aktiwnosców;
òdczasnikòwé pòzwë môlów; òdczasnikòwé pòzwë zjawiszczów.
a) Pòzwë aktiwnosców, procesów i stanów – to przesztôłcenia
czasników w jistniczi przë ùtrzimanim jistégò znaczënkù, urôbióné są
òne za pòmòcą nôslédnëch sufiksów:
-anié, np.: grzechòtanié, tańcowanié, zabiwanié, żdanié;
-enié, np.: skrzeczenié, zaznobienié, rëbaczenié, kôrbienié;
-cé, np.: mëcé, zabëcé, ùsniãcé, sadniãcé, copniãcé;
-ba, np.: séwba, ùceszba, nëkba, chwalba, gòńba, żeńba;
-izna || -ëzna, np.: czikòlëzna ‘drãgô robòta’ (przër. czikòlëc sã ‘cãżkò robic’);
-a, np.: biôtka, ùcecha;
-ota, np.: niszczota;
-ka, np.: zdrzémka, zwózka;
-k, np.: ùpôdk;
-ënk, np.: żebrënk.
b) Pòzwë subiektów aktiwnosców, procesów i stanów – òbjimają w pierszi rédze wëkònawców gwësnëch aktiwnosców, ale téż mieszczą
sã tuwò subiektë pòdlégającé procesóm abò nachôdającé sã w gwësnym
stanie. Pòzwë te twòrzoné są przë ùżëcym nôslédnëch sufiksów:
-ôcz, np.: zgadiwôcz, spiéwôcz, ùdôwôcz, nëkôcz, biegôcz;
-ca, np.: dorôdca, wëdôwca, sprôwca, wëbôwca, dobiwca, załóżca;
-ôk, np.: wëszczerzôk, spiéwôk;
-c, np.: szpiegówc, strzélc, kùpc;
-élc, np.: òbżartélc, kradzélc, łżélc;
-k, np.: wrzeszczk, piszczk, niedoùczk;
119

-ôrz, np.: kôrbiôrz, tancôrz, łgôrz, piekôrz;
-nik, np.: prowadnik, òbszcządnik, wanożnik, biôtkòwnik;
-éra, np.: dolmaczéra, kòntroléra;
-éla, np.: łazéla, wëdrwiéla, łżéla, kradzéla;
-ajk, np.: drzémajk;
-czik, np.: wãdrowczik, kùpczik.
c) Pòzwë òbiektów aktiwnosców – to przede wszëtczim pòzwë
zachów, na jaczé naczerowónô je aktiwnosc, ale téż zjawiszcza czë zdarzenia, chtërne mòże ùznac za òbiektë aktiwnosców. Pòzwë te ùrôbiô
sã za pòmòcą nôslédnëch sufiksów:
-anié, np.: pisanié, granié;
-enié, np.: snienié;
-cé, np.: picé;
-ka, np.: grzechòtka, wkłôdka, kòlibka, nalimka (przër: nalëmic);
-izna || -ëzna, np.: darowizna, pòdarowizna, léczëzna;
-ówka, np.: zybówka, biżówka;
-k, np.: dodôwk;
-nik, np.: doparłãcznik;
-ënk, np.: dowòzënk, wpłôcënk;
-a, np.: strata, zgùba.
d) Pòzwë wërobiznów pòwstałëch jakno skùtk aktiwnosców – twòrzi sã przë ùżëcym nôslédnëch fòrmantów:
-izna || -ëzna, np.: tkanizna (w przëtrôfkù negò słowa słowòbùdowiznowim
spòdlim nie je sóm czasnik, ale ùtwòrzony òd niegò mionoczasnik tkóny);
-ina || -ëna, np.: skrodzëna, zroscëna;
-enié, np.: zroscenié, wrzeszczenié, skrodzenié;
-ø, np.: rëk, krzëk, jazgòt, łisk, ùplot;
-ënk, np.: ùdraszënk ‘zôrno ùdostóné pò wëdraszowanim zbòżô’, wëmëslënk,
malënk;
-k, np.: ùsôdzk, zaróbk;
-stwò, np.: łżélstwò;

120

-a, np.: zwënéga;
-ka, np.: zôcerka.
e) Pòzwë strzódków aktiwnosców – to kategóriô òbjimającô
nôrzãdła i zachë brëkòwné do wëkònaniô aktiwnoscë. Pòzwë te ùsôdzóné są za pòmòcą nôslédnëch sufiksów:
-ôk, np.: dłëbôk, bijôk ‘dzél cepù, ùżiwóny do draszowaniô’, ùbijôk ‘1. tłuczk
do ùbijaniô kwaszony kapùstë, 2. kłoda do ùbijaniô pòdłodżi z glënë, 3.
dzél cepù, służący do draszowaniô’, pisôk, chòdôk;
-ôcz, np.: skrobôcz ‘nóż do òbiéraniô bùlwów’;
-nik, np.: wiésznik, włącznik;
-k, np.: trãpk, tłuczk;
-ówka, np.: wskôzówka, sztepówka;
-inka, np.: dojinka ‘wãbórk do dojeniô’.
f) Òdczasnikòwé pòzwë môlów – to pòzwë môlów, w jaczich mô
plac aktiwnosc, proces abò stón. Są ùrôbióné za pòmòcą fòrmantów:
-iszcze (z wariantã -awiszcze) || -ëszcze, np.: kùpòwiszcze, skùpòwiszcze,
kôrczowiszcze, leżawiszcze, trzãsawiszcze, zapadlëszcze;
-iskò || -ëskò, np.: zapadlëskò, kôrczowiskò;
-ówka, np.: slizówka, pùrgówka;
-arniô, np.: drëkarniô, piekarniô, sëszarniô, wãdzarniô;
-alniô, np.: kòpalniô, przëdzalniô;
-niô, np.: skòczniô.
g) Òdczasnikòwé pòzwë zjawiszczów – òbjimają m.jin. pòzwë
chòrobòwëch znanków abò zjawiszczów wiodrowëch, ale téż pòzwë
jinëch zjawiszczów ùsadzonëch òd czasnikòwëch spòdlów. Pòzwë te
twòrzoné są przë ùżëcym sufiksów:
-izna || -ëzna, np.: gnilëzna (spòdlim je tuwò mionoczasnik gniłi), szpacëzna
(przër.: szpacëc), òpùchlëzna (spòdlim je mionoczasnik òpùchłi), bòlączëzna
(spòdlim je mionoczasnik bòlący);
-ica (z wariantã -awica), np.: slizawica, pùrgawica.
121

3.2.4.
Zroscënë i zesadzenia
Fòrmacje jistnikòwé mògą bëc w kaszëbsczim jãzëkù mòtiwòwóné przez
dwie abò wicy słowòbùdowiznowëch témów. Czej tak sã dzeje, mómë do
ùczinkù z zesadzonyma słowama. Midzë zesadzonyma jistnikama wëapartniwô sã: zroscënë i zesadzenia.
Zroscënë – to słowa pòwstałé przez zroscenié dwùch abò wicy słowów,
chtërne parłãczą sã w syntakticzną strukturã. Dlô zroscënów przirodné
je to, że ni mają òne niżódnëch interfiksów ani jinëch fòrmantów, a pierszi człón zroscënë colemało pòòstôwô nieòtmieniwny (òkróm niewielnëch wëjimków). Zroscënë mògą bëc ùsadzoné z dwùch jistników, np.:
bùckmack, ze znankòwnika i jistnika, np.: Wiôlgônoc, abò z przëmionowégò rzeczeniô i jistnika, np. wniebòwzãcé, zmiartwëchwstanié. Zroscënë są dosc rzôdczé w kaszëbsczim jãzëkù (czãscy stosëje sã zestawienia w jich plac), w kaszëbiznie je to téż kategóriô mało produktiwnô.
Zesadzenia – są to słowa pòwstałé ze sparłãczeniô dwùch słowòbùdowiznowëch témów, chtërne – jinaczi jak zroscënë – nie twòrzą syntakticznëch strukturów. Dlô zesadzeniów przirodné je to, że sparłãczoné są
òne interfiksã i dodôwkòwò jesz colemało doparłãcziwóny je do nich
sufiks. W przëtrôfkù, czej pierszim człónã je czasnik, tej interfiksã je: -ë-,
-i- (-y-), rzadzy -o- (-ò-), zôs czej pierszim człónã je jistnik, znankòwnik,
wielnik abò zamiono, interfiksã je -o- (-ò-) abò -ø-; w przëtrôfkù zesadzeniów, w jaczich pierszim człónã je słowò germańsczégò pòchôdaniô,
colemało wëróżniwô je interfiks -ø-, np.: draszmaszina, landkôrta.
Midzë zesadzeniama w kaszëbsczim jãzëkù mòże wëapartnic nôslédné
strukturë i kategórie:
a) Czasnikòwò-jistnikòwé strukturë (pierszi człón je czasnikã, drëdżi –
jistnikã) – są to colemało pòzwë subiektów (pòzwë òsobów, pòzwë
zwierzãtów i jinëch subiektów), np.: gòlëbroda ‘chtos, chto gòli brodë;
frizéra’, gònidiôbéł ‘ten, chto tëlé lóprëje, jakbë gònił diôbła’, łamignôt
‘człowiek tak mòcny, dobrze zbùdowóny, że mógłbë łómac gnôtë’,
122

płaczëdëtk ‘chtos, chto płacze za dëtkama’, pùszczikrewka ‘chtos, chto
pùszczô krew, żebë wëlékarzec’, trząsëgłówka ‘człowiek, jaczémù trzãse sã główka’, trząsëògónk ‘ptôch, jaczémù trzãse sã ògónk; plëszcz’,
wrzeszczipësk ‘człowiek, co swòjim pëskã czãsto wrzeszczi’, pòzwë
strzódków aktiwnosców, np.: kropigrónk ‘grónk ze swiãconą wòdą,
chtërna służi do kropieniô’.
b) Jistnikòwò-czasnikòwé strukturë (pierszi człón je jistnikã, drëdżi – czasnikã) – są to pòzwë subiektów, np.: brzadotłëka ‘wietrzëszcze, jaczé
tłëcze brzadë i prowadzy do jich òpôdaniô z drzewów’, dzecołapka ‘białka, jakô łapie dzeckò òb czas jegò rodzeniô sã’, kùlekòpka ‘chtos, chto
kòpie kùle’, krewpùszczałka ‘chtos, chto pùszczô krew, żebë wëlékarzec’,
złoczińc, złodzejôrz, pòzwë tempòralné, np.: Płaczëbóg ‘dzéń, czej Bóg
płacze; Wiôldżi Piątk’.
c) Przëczasnikòwò-czasnikòwé strukturë (pierszi człón je przëczasnikã,
drëdżi – czasnikã) – są to colemało pòzwë subiektów, np.: darmòzjédz,
darmòzjôda, darmòzjôdca, darmòżérca.
d) Przëczasnikòwò-jistnikòwé strukturë (pierszi człón je przëczasnikã,
drëdżi – jistnikã) – wëstąpiwają tuwò pòzwë subiektów, np.: darmòchlébc
‘ten, chto darmò zjôdô chléb’.
e) Znankòwnikòwò-jistnikòwé strukturë (pierszi człón je znankòwnikã,
drëdżi – jistnikã) – są to colemało pòzwë subiektów, np.: cëzozemczik, czôrnoksãżnik, czôrnoksyżnik, wielgòbaba ‘wiôlgô baba’, wielgòrëba ‘wiôlgô rëba; pòl.: wieloryb’.
f) Jistnikòwò-jistnikòwé strukturë (pierszi i drëdżi człón są jistnikama) –
tuwò mieszczą sã pòzwë strzódków aktiwnosców, np.: cepmaszina,
kòłowrót.
g) Wielnikòwò-jistnikòwé strukturë (pierszi człón je wielnikã, drëdżi
– jistnikã) – mòżemë tuwò wëapartnic pòzwë subiektów, np.: półdiôbéł,
półgbùr, pòzwë zjawiszczów, np.: półkłopòt, pòzwë strzódków aktiwnosców, np.: trzënóg ‘stółk do dojeniô na trzech nogach’.
h) Czasnikòwò-czasnikòwé strukturë (pierszi i drëdżi człón są czasnikama) – strukturë te w kaszëbiznie są baro rzôdkò pòtikóné, mòże
tuwò wëapartnic pòzwë òbiektów, np.: dmùchòtulek ‘chtos, na kògò sã
dmùchô i kògò sã tuli; dzeckò’.

123

3. 3. s ł o w ò b ù d o w i z n a z n a n kò w n i kó w

Systemòwi òpisënk deriwatów znankòwnikòwëch je barżi drãdżi nigle òpisënk pòchódnëch jistników. Nie je letkò wëdzelëc precyzyjno słowòbùdowiznowé kategórie, w òbrëmim chtërnëch dałobë sã òpisac wszëtczé znankòwnikòwé fòrmacje, òsoblëwie fòrmacje òdczasnikòwé. Z ti
przëczënë nie òstałë tuwò wëdzéloné òsóbné kategórie, ale òpisënkù dokònywô sã przez wëapartnienié tipicznëch dlô znankòwników mòtiwòwónëch
przez czasniczi fòrmantów. Trzeba téż nadczidnąc, że nierôz znankòwnik
mòże miec dëbeltną mòtiwacjã – czasnikòwą i jistnikòwą.
3.3.1.
Znankòwniczi mòtiwòwóné przez czasniczi
Nôbarżi produktiwnym fòrmantã w kaszëbsczim jãzëkù, ùrôbiającym òdczasnikòwé fòrmacje znankòwnikòwé, je sufiks: -ny, a òsoblëwi bôczënk
nót je téż dac na przirodny dlô kaszëbsczich òdczasnikòwëch pòchódnëch
znankòwników sufiks -ati, chtëren w pòlaszëznie doparłãcziwóny je leno
do deriwatów òdjistnikòwëch.
Hewò wëapartniwô sã nôslédné sufiksë, za pòmòcą chtërnëch ùrôbiô sã
znankòwnikòwé fòrmacje twòrzoné òd czasników:
-ny, np.: badérny, brëkòwny, czerowny, dobëtny, domëslny, gnijny, jôdny,
milny, narëszny, niezaprzéczny, òbrobny, òbszcządny, òdbiérny, ògrzéwny,
òstrzéżny, òżiwny, pòradny, przechódny, przenosny, przepùstny, przestrzéżny,
przezdrzéwny, przëdatny, przëjimny, rozmòwny, roztopny, szlachòwny,
ùmòdlewny, wëchòwny, wëczuwny, wësmiéwny, zanôleżny, zaradny, zgùbny,
zwënégòwny;
-alny, np.: przërównywalny, widzalny;
-elny, np.: czëtelny;
-ati, np.: drapati, môłczati, pëskati;
-lëwi, np.: gadatlëwi, kłótlëwi, miarzlëwi, òbrazlëwi, pamiãtlëwi, płaczlëwi,
rąglëwi, trosklëwi, ùstãplëwi;
-ëwi, np.: mscëwi;
-owiti, np.: jadowiti;
124

-isti, np.: tonisti;
-łi, np.: òniemiałi, òsëwiałi, sczôrniałi, wëtrzëmałi, zdamiałi.
3.3.2.
Òdjistnikòwé znankòwniczi
Znankòwniczi mòtiwòwóné przez jistniczi òpisóné òstałë tuwò przez wëapartnienié sufiksów, chtërne ùrôbiają negò ôrtu fòrmacje. Òmôwiającë
znankòwniczi òdjistnikòwé, nót téż dac bôczënk na deriwatë, chtërne za
pòmòcą rozmajitëch fòrmantów ùsadzoné są òd jistégò słowòbùdowiznowégò spòdla, a chtërne nie jinaczą sã znaczenim; pòstac gwësnégò pòchódnégò słowa zanôleżnô je òd geògraficznëch i gwarowëch rëszników;
przëmiôrama taczich fòrmacjów z rozmajitima sufiksama, a niejinaczącëch
sã znaczenim są np.: czarcy i czartowsczi, kòni i kóńsczi, diôchli i diôchelny,
bùlwiany, bùlewny i bùlwòwi.
Òdjistnikòwé znankòwniczi ùrôbióné są w kaszëbsczim jãzëkù nôslédnyma sufiksama:
-i /-y, np.: barani, czarcy, człowieczi, diôchli, gdowi, kòbëli, kòni, krowi, kùrzi,
méwi, òrzli,
-owi /-òwi, np.: bawełnowi, brzadowi, bùksowi, bùlwòwi, cëkrowi, chléwòwi,
chòjnowi, danowi, grzëmòtowi, lëstowi, pòlowi, pùstkòwi, szkòłowi, tëlpónowi, tidzeniowi, warkòwi, wiszniowi, wòjnowi, wôłtôrzowi, wrëkòwi,
-ewi, np.: bùksewi, krziżewi, lilewi, majewi, różewi, słuńcewi,
-ëwi, np.: falszëwi, litoscëwi,
-lëwi, np.: cnotlëwi, szczestlëwi,
-awi, np.: dzurawi, łaskawi, wszawi,
-isti / -ësti, np.: celësti, chmùrzësti, môłnisti, ògnisti, soczësti, tobaczësti, trawisti, wietrzësti, zôrnisti,
-asti, np.: ceglasti, chmùrzasti, glëniasti, głowiasti, kłąbiasti, krëwiasti, méwiasti, mùniasti, ògóniasti, trôwiasti,
-ati, np.: gałązati, jiglati, klatati, kòlcati, kòniati, mëszati, mrozati, òczati, srokati, ùszati, wąsati, wilczati,
-owati /-òwati, np.: dzurowati, eltkòwati, górkòwati, górowati, klatowati,
kòłowati, lësowati, môłniowati, òsłowati, wiatrowati, wieprzowati, wróblowati,
-ny, np.: bratny, brzëszny, bùlewny, diôchelny, dzecny, jezórny, kapùstny, las125

ny, miãsny, nôrodny, nôùczny, rëbny, stalatny, strzébrzny, trôwny,
-any, np.: blaszany, bùlwiany, dëtczany, krëwiany, krowiany, maslany,
òłowiany, sëkniany, wełniany, zdrzódlany,
-sczi, np.: gbùrsczi, kawalérsczi, kóńsczi, kùczersczi, mòrsczi, rajsczi, zemsczi,
żôłniérsczi,
-owsczi /-òwsczi, np.: białogłowsczi, bratowsczi, czartowsczi.
Apartnym karnã znankòwników mòtiwòwónëch przez jistniczi są pòsesywné znankòwniczi, ùrôbióné przez dosebné sufiksë taczé, jak: -in, -ina,
-ino, -iny, a téż -ów, -owô (-òwô), -owò (-òwò), -owë (-òwë). Fùnkcją negò
ôrtu znankòwników je wërôżanié ùprocëmnieniów gwôsnoscë, przënôleżnoscë. Fòrmantë doparłãcziwóné do nëch fòrmacjów są dosc produktiwné
w kaszëbsczim jãzëkù i przëmiôrowò mòże tuwò wëmienic taczé znankòwnikòwé deriwatë, jak: nënczin, cotczin, jaskùlczin, sostrzina, brutczina,
aniółcziny, strëjów, szôłtësów, òjców, starkòwô, tatkòwò.
3.3.3.
Znankòwniczi ùsadzoné òd przëmionowëch rzeczeniów
Znankòwniczi deriwòwóné òd przëmionowëch rzeczeniów òpisóné są
tuwò przez wëapartnienié przëmionów, wchôdającëch w òbrëmié nëch rzeczeniów. Colemało znaczenié fòrmacjów ùtwòrzonëch òd przëmionowëch
rzeczeniów nie jinaczi sã òd semanticzny zamkłoscë jich słowòbùdowiznowëch spòdlów. Deriwatë znankòwnikòwé mòtiwòwóné przez przëmionowé
rzeczenia są w dërżéniu leno fòrmalnyma przesztôłceniama słowòbùdowiznowégò spòdla i przejinaka pòlégô na przeńdzenim z kategórii przëmionowëch rzeczeniów do kategórii znankòwników, dodôwkòwò nôczãscy
doparłãcziwóny je sufiks, np. -i/-y, -ny, -owi/-òwi/-ewi, -sczi, -czi (wôrt
dodac, że nôbarżi produktiwnyma fòrmantama są tuwò -ny i -owi/-òwi).
Przëmiôrowò fòrmacjô bezdejowi òstała ùsadzonô òd przëmionowégò
rzeczeniô bez deji i fòrmantu -owi, znankòwnik òdswiãtny pòchôdô òd
przëmionowégò rzeczeniô òd swiãta i doparłãczonégò sufiksu -ny, deriwat
nadzemsczi je ùtwòrzony òd przëmionowégò rzeczeniô nad zemią i fòrmantu -sczi. Spòdlama òmôwiónëch tuwò fòrmacjów colemało są sparłãczenia
przëmiona i jistnika, chòc czasã trôfiô sã téż sparłãczenié przëmiona i zamiona sã w pasownym gramaticznym przëpôdkù.
126

Trzeba téż nadczidnąc, że czasã notérowóné są wariantiwné znankòwniczi ùsadzoné òd jistégò przëmionowégò rzeczeniô, mającé taczé samò
znaczenié, ale jinaczącé sã doparłãcziwónym sufiksã, np.: bezdejny i bezdejowi, pòwòjenny i pòwòjnowi – jich wëstąpiwanié je zanôleżné òd rëszników
geògraficznëch i gwarowëch.
Znankòwniczi w kaszëbiznie mògą bëc mòtiwòwóné przez przëmionowé rzeczenia, chtërne zamikają w se nôslédné przëmiona:
bez: bezdejny, bezdejowi, bezdzecny, bezksãżëczny, beznodżi, beznôdzejny,
bezòczi, bezradny, bezrodżi, bezskrzidłi, beztrosczi, bezwiarny, bezwiédny,
bezwstëdny;
bënë: bënëgardowi, bënëjãzëkòwi, bënëpaństwòwi, bënësłowny;
bùten: bùtenjãzëkòwi;
co: codniowi, cotidzéniowi;
do: doczasny, dogłãbny, dopôłniowi, dosebny, dożëwòtny;
kòl: kòlbrzéżny, kòldunajowi, kòlgrańczny, kòlmòrsczi, kòlrzéczny;
òd: òdaùtorsczi, òddólny, òdsebny, òdswiãtny, òdwestrzódkòwi;
midzë: midzëfazowi, midzëgardowi, midzëgwiôzdowi, midzëkòntinentalny,
midzëlëdzczi, midzënôrodny, midzëplanétarny, midzëszkòłowi, midzëwòjenny, midzëwòjnowi;
na: nawòdny, nadwòrny, nazemny;
nad: nadatlanticczi, naddnieprowi, nadgrańczny, nadrzéczny, nadswiatowi,
nadwòdny, nadzemsczi;
pò: pòpôłniowi, pòwëpôdkòwi, pòwòjenny, pòwòjnowi;
pòd: pòdgórny, pòdkrziżewi, pòdniebny, pòdzemny;
pònad: pònadczasowi, pònadzemny;
pòza: pòzagrobòwi, pòzaszkòłowi, pòzasądowi;
procëm: procëmpaństwòwi, procëmpapieżny;
przed: przedgódny, przedwëbòrczi, przedwòjnowi;
przë: przëbrzégòwi, przëdwòrny, przëgrańczny, przëlesny, przëmòrsczi,
przërzéczny, przëwisłowi;
za: zagrańczny, zamiedzny, zamòrsczi, zaòdrowi.

127

3.3.4.
Znankòwniczi ùsadzoné òd jinëch znankòwników
Znankòwniczi mòtiwòwóné przez jiné znankòwniczi mògą bëc ùsôdzóné
abò prefiksalno, abò sufiksalno. Niechtërne z nëch deriwatów mògą miec
dëbeltną: znankòwnikòwą i jistnikòwą mòtiwacjã. Fòrmacje te w wikszoscë przëtrôfków zamikają sã w trzech semanticznëch karnach, hewòtno
są to: deriwatë wërôżającé przékòwanié, deriwatë wërôżającé zmòcnienié
abò òsłabienié jaczis znanczi, ekspresywné deriwatë, a òkróm nëch karnów
mòże wëapartnic niewielné òdznankòwnikòwé znankòwniczi, chtërne nie
dôwają sã zamknąc w nëch klasyfikacjach. Niżi òmówioné òstóną fòrmacje
zamikającé sã w nëch wëmienionëch semanticznëch karnach i fòrmantë,
jaczé są zwënégòwóné do jich ùrôbianiô.
a) Deriwatë wërôżającé przékòwanié – zaprzékòwónô òstôwô
znanka, jakô je wësłowionô przez znankòwnik, chtëren je słowòbùdowiznowim spòdlim; fòrmacje te nie są mùszebno antonimama spòdlowëch znankòwników, czasã wskôzywają na mniészi stãpiéń gwësny
znanczi; są òne ùrôbióné za pòmòcą nôslédnëch prefiksów:
nie-, np.: niebëlny, niecałi, niecnotlëwi, niedozdrzeniałi, niedzyrsczi, nielëchi,
niemùszebny, nieòstróżny, niepasowny, niepòtcëwi, niespòsobny, nieszëkòwny,
nieùbëtny, niewidzałi;
bez-, np.: bezkriticzny, bezpłodny, bezproduktiwny;
procëm-, np.: procëmnormalny, procëmsocjalny.
b) Deriwatë wërôżającé zmòcnienié abò òsłabienié jaczis
znanczi – w negò ôrtu fòrmacjach znankòwnikòwëch zmòcnionô
abò òsłabionô je znanka wërôżónô przez znankòwnik, jaczi je słowòbùdowiznowim spòdlim. Deriwatë te mògą bëc ùsôdzóné leno òd
kwalitetnëch znankòwników, chtërne dôwają sã stãpniowac, ni mògą
òne bëc twòrzoné òd znankòwników niestãpniowónëch taczich, jak
np.: szkòłowi, żelôzny, drewiany, czwòrokątny, trzënórtny. Fòrmacje
wërôżającé òsłabienié jaczis znanczi mògą bëc ùsôdzóné abò za pòmò128

cą sufiksów, abò za pòmòcą prefiksów, a pòchódné słowa ze znaczënkã
zmòcnieniô znanczi twòrzoné są leno prefiksalno.
Deriwatë wërôżającé òsłabienié znanczi ùrôbióné są nôslédnyma fòrmantama:
-awi, np.: czerwionawi, głëpawi, krótkawi, mitkawi, mòdrawi, òstrawi, sëwawi;
-owiti / -òwiti, np.: słabòwiti;
przë-, np.: przëgłëchi, przëgrëbasny, przëmłodi.
Deriwatë wërôżającé zmòcnienié znanczi twòrzoné są za pòmòcą nôslédnëch prefiksów:
nad-, np.: nadbòkadny, nadczëłi, nadòbòwiązkòwi, nadwrazlëwi;
prze-, np.: przecëdny, przesnôżi;
pra-, np.: pradôwny, prastôri, prawieczny.
c) Ekspresywné deriwatë – fòrmacje te jinaczą sã òd swòjich słowòbùdowiznowëch spòdlów ekspresywnym znaczënkã – wërôżanim
wseczëcowégò ùprocëmnieniô. Midzë ekspresywnyma znankòwnikòwima deriwatama, mòtiwòwónyma przez jiné znankòwniczi, wiele je fòrmacjów, chtërne òstałë ùsadzoné òd juwernégò słowòbùdowiznowégò spòdla przë ùżëcym rozmajitëch sufiksów, a jaczich znaczënk
je jisti; colemało ùżëcé pasownégò fòrmantu je tuwò zanôleżné òd
przënôleżny gwarë, chòc czasã czile sufiksów mòże bëc równobieżno
brëkòwónëch w ti sami gwarowi òtmianie. Ekspresywné znankòwnikòwé fòrmacje twòrzoné są za pòmòcą nôslédnëch sufiksów:
-ëchny, np.: bielëchny, calëchny, cenëchny, czëstëchny, dalëchny, letëchny,
milëchny, mòkrëchny, niedołożëchny, prostëchny, starëchny, swiéżëchny,
ùbòżëchny, złëchny, złotëchny;
-uchny / -ùchny, np.: cepłuchny, cëchùchny, chcëwùchny, długùchny,
głëpùchny, grëbùchny, krëchùchny, nowùchny, skąpùchny, slepùchny,
słabùchny, sëwùchny, wiôlgùchny, zdrowùchny, zëmùchny;
-ëszinczi, np.: biédnëszinczi, cenëszinczi, ceplëszinczi, gòlëszinczi, letëszinczi,
mòkrëszinczi;
-oszinczi / -òszinczi, np.: długòszinczi, młodoszinczi, nowòszińczi, równoszinczi, słabòszinczi, złotoszińczi;
129

-ëtinczi, np.: biédnëtinczi, calëtinczi, cenëtinczi, malëtinczi;
-etinczi, np.: daletinczi;
-ëczczi, np.é: malëczczi;
-eczczi, np.: ceneczczi, daleczczi;
-ineczczi, np.: cëszineczczi, malineczczi;
-inetczi, np.: malinetczi;
-uszczi, / -ùszczi, np.: cenuszczi, cepluszczi, daleczuszczi, maluszczi;
-oszczi / -òszczi, np.: długòszczi;
-utczi / -ùtczi, np.: malutczi;
-ińczi, np.: òkrąglińczi;
-uszi / -ùszi, np.: równuszi.
Òkróm wëżi wëapartnionëch trzech semanticznëch karnów, w òbrëmim
chtërnëch mòże ùmôlowac wikszosc znankòwników mòtiwòwónëch przez
jiné znankòwniczi – jak to òstało ju chùdzy nadczidniãté – notérowóné
są téż jiné òdznankòwnikòwé fòrmacje, jaczé nie miescą sã w nëch klasyfikacjach, ale trzeba pòdsztrëchnąc, że są òne wëjimkòwé; mògą bëc òne
ùsôdzóné na przëmiôr òd taczich prefiksów, jak:
za-, np.: zaùszłi;
pra-, np.: pragermańsczi.
3.3.5.
Znankòwniczi ùsadzoné òd przëczasników
Słowòbùdowiznowima spòdlama òdprzëczasnikòwëch znankòwników są
tak jednosłowné przëczasniczi, jak téż przëczasniczi, chtërne są strukturama zesadzonyma z dwùch słowów. Znaczenié negò ôrtu òdprzëczasnikòwëch znankòwników je wëznôczóné przez znaczënk słowòbùdowiznowégò spòdla. Òdprzëczasnikòwé fòrmacje znankòwnikòwé mògą miec
znaczenié wskôzëjącé na czas, môl, czerënk, wielerazowòsc abò téż jiné
znaczenia.
Fòrmacje znankòwnikòwé mòtiwòwóné przez przëczasniczi mògą bëc
ùrôbióné przez nôslédné sufiksë:
-owi (-òwi), np.: bënowi (spòdlé: bënë), bùtnowi (spòdlé: bùten), codniowi
(spòdlé: co dzéń), cotidzeniowi (spòdlé: co tidzéń), donądkòwi (spòdlé:
donądka), dzysdniowi (spòdlé: dzysdnia), përzinkòwi (spòdlé: përzinkã),
130

storazowi (spòdlé: sto razy), timczasowi (spòdlé: timczasã);
-i / -y, np.: fejny (spòdlé: fejn), latosy (spòdlé: latos), pòmalinczi (spòdlé: pòmalinkù), pòmałi (spòdlé: pòmalë), terôczasny (spòdlé: terôczasno), wielerazowi (spòdlé: wielerazowò), wzôjny (spòdlé: wzôjno);
-ny, np.: coroczny (spòdlé: co rok), dërchny (spòdlé: dërch), dotëchczasny
(spòdlé: dotëchczôs), karszny (spòdlé: karsz), natëchstopny (spòdlé: natëchstopach), nazôtny (spòdlé: nazôd), òpaczny (spòdlé: na òpôk);
-tny, np.: hewòtny (spòdlé: hewò);
-észi, np.: dzysészi (spòdlé: dzysô), witrzészi (spòdlé: witro);
-sczi, np.: łońsczi (spòdlé: łoni).
3.3.6.
Zesadzoné znankòwniczi
Deriwatë znankòwnikòwé mògą miec wicy jak jedno słowòbùdowiznowé
spòdlé – mògą bëc mòtiwòwóné przez dwa abò wikszą wielënã słówów.
W taczim przëtrôfkù mómë do ùczinkù z zesadzonyma znankòwnikama.
Mògą òne bëc deriwòwóné przez rozmajité partë mòwë i klasyfikòwóné
są òne tuwò z pòzdrzatkù na gramaticzną przirodã słowòbùdowiznowëch
spòdlów. Trzeba téż dac bôczënk, że zesadzoné fòrmacje znankòwnikòwé
są ùrôbióné za pòmòcą colemało dwùch fòrmantów:
a) fòrmantu parłãczącégò dwa słowa, nazéwónégò w lingwistice interfiksã – w ny fùnkcji wëstąpiwô colemało -o- (-ò), np.: równosztôłtny,
samòrodny, abò -ø-, np.: daleksyżny;
b) sufiksu – dodôwónégò na kùńcu słowa; chòc trzeba dac merk, że jeżlë
drëdżim słowòbùdowiznowim spòdlim je znankòwnik, tej téż apartny
sufiks nié wiedno je doparłãcziwóny; colemało dodôwónyma sufiksama są tuwò: -ny, np.: pùstonocny, -owi (-òwi), np.: dwadzéleniowi,
sztërërogòwi, -i (-y), np.: zarosłonosy, -sczi, np.: stôrokawalérsczi.
c) Midzë zesadzonyma znankòwnikama w kaszëbiznie mòże wëapartnic
nôslédné strukturë i kategórie:
• strukturë, jaczich drëdżim członã je jistnik – colemało są to znankòwnikòwò-jistnikòwé strukturë, np.: długòczasowi,
długòjãzëczi, dobrowòlny ‘taczi, co je z dobri wòlë’, gòłołepi, grëbòbrzëszi, grëbòzôrnowi, krzëwònosy, krótkòbùksy, krótkònogòwi,
131

krótkòwłosowi, nowòroczny, pùstonocny, równonórtny, równoremieniowi, stôrogardowi, stôrokawalérsczi, stôrotestameńtny, stôrozôkònowi, swiãtomôrcyńsczi ‘taczi, w jaczim je dzéń Swiãtégô Môrcëna – lët.
kasz. lëstopadnik, smùtan’, swiãtomichalsczi ‘taczi, w jaczim je dzéń
Swiãtégò Michała – lët. kasz. séwnik’, sztërëkańtny, wëcekłorzëti ‘taczi,
co mô wëcekłą (tzn. chùdą) rzëc’, wiôlgòbani ‘taczi, co mô wiôlgą baniã – lët. kasz. pòmùchel’, wiôlgògłowi, wiôlgòłepi, wiôlgòrodny ‘taczi,
co pòchôdô z wiôldżégò rodu – szlachcëcowi’; czãsto notérowóné
są téż wielnikòwò-jistnikòwé strukturë (jaczich pierszim członã je
wielnik): dwagwiôzdkòwi, dwakòpòwi ‘taczi, co zamikô w se dwie
kòpë’, jednodiszelkòwi, jednoòczny, jednorãczny, półmétrowi, półroczny,
półtoramétrowi, sétmëgromòwi ‘taczi jak sétmë gromów – stolëmny’,
szesconogòwi, sztërënórtowi, sztërërogòwi, trzëgwiôzdkòwi, trzënórtowi, trzërogòwi, wieledzecny, wielerazowi, wielestronowi, wielesztôłtny;
òkróm tegò rzôdkò rejestrowóné są znankòwniczi zesadzoné z zamiona i jistnika, np.: kòżdodzénny, nieczãsto trôfiają sã téż fòrmacje, w jaczich pierszim członã je znankòwnikòwi mionoczasnik, np.:
zarosłonosy ‘taczi, co mô zarosłi nos’;
• strukturë, jaczich drëdżim członã je czasnik – wiôldżi
dzél negò ôrtu zesadzeniów reprezentëją zamionowò-czasnikòwé
strukturë z zamionã sóm jakno pierszim członã, np.: samòlubny,
samòrodny, samòrobny, samòrobòtny ‘taczi, co chtos sóm gò mô
robioné’, ale téż z jinyma zamionama, np.: wszëtkòwiédny ‘taczi, co
wszëtkò wié’; midzë zesadzeniama, jaczich drëdżim członã je czasnik, nót je téż wëapartnic strukturë przëczasnikòwò-czasnikòwé,
np.: daleksyżny ‘taczi, co sygô dalek’, dalekniosny, długòtrzimny ‘taczi,
co długò trzimô’, wszãdzebësczi ‘taczi, co wszãdze béł’; a téż wielnikòwò-czasnikòwé strukturë, np.: dwadzéleniowi ‘taczi, co sã dzeli na
dwa’; i jistnikòwò-czasnikòwé strukturë, np.: krëwiochôłpny ‘taczi, co
sã chôłpi na krëwiã’, wòdolékòwny ‘taczi, co lékùje wòdą’;
• strukturë, jaczich drëdżim członã je znankòwnik – colemało są to kònstrukcje przëczasnikòwò-znankòwnikòwé, w òsoblëwòscë wparłãcziwô sã tuwò fòrmacje znankòwnikòwé tikającé
są tãczëznë farwów, np.: cemnoszari ‘szari cemno’, cemnozelony,
czerwionobestri, czôrnobestri, jasnomòdri, mòdrobestri, szarobùri,
zelonobestri, żôłtawòzelony (niechtërne z wëżi wëmienionëch fòrma132

cjów mògą miec dëbeltną mòtiwacjã – òkróm przëczasnikòwò-znankòwnikòwi téż znankòwnikòwò-znankòwnikòwą, np.: szarobùri ‘bùri
szaro’ i ‘szari i bùri’); òkróm tegò mòże wëapartnic deriwatë znankòwnikòwò-znankòwnikòwé (jich pierszi człón téż je znankòwnikã), np.:
głupòmądri ‘taczi, co je përznã głupi i përznã mądri’, òglowòkaszëbsczi
‘taczi, co je òglowi i kaszëbsczi’, stôrodôwny ‘taczi, co je stôri i dôwny’,
stôromódny ‘taczi, co je stôri i béł módny przódë’, stôrowieczny;
jistnikòwò-znankòwnikòwé strukturë, np.: karëwôrtny ‘taczi, co je
wôrt karë’; incydentalno notérowóné są téż zamionowò-znankòwnikòwé strukturë, np.: nicdobri ‘taczi, co ni mô w sobie nic dobrégò’,
nicbëlny ‘taczi, co ni mô w sobie nic bëlnégò’;
• strukturë, jaczich drëdżim członã je wielnik – są to leno
wielnikòwò-wielnikòwé fòrmacje (jich pierszim członã téż je wielnik),
np.: dzesãcmiliónowi, òsmëmiliardowi, półmiliónowi, półtësãczny,
szesctësãczny.
3. 4 . s ł o w ò b ù d o w i z n a c z a s n i kó w

Deriwatë czasnikòwé w kaszëbsczim jãzëkù colemało są ùsôdzóné òd czasników, jistników i znankòwników. Nôczãscy czasnikòwé fòrmacje twòrzi
sã przez dodanié prefiksu, rzadzy wëzwëskiwô sã fòrmantë sufiksalné,
a czasã fòrmë czasników ùrôbióné są przez doparłãczenié dodôwkòwò
pòstfiksu, jaczim przë jich ùrôbianim mdze dodóné na kùńcu słowò sã.
W przëtrôfkù słowòbùdowiznë czasników – juwerno jak miało to plac
przë òpisënkù deriwatów znankòwnikòwëch – nie je letkò wëdzelëc słowòbùdowiznowé kategórie, w òbrëmim jaczich òstałëbë òpisóné fòrmacje
czasnikòwé z pòzdrzatkù na jich znaczënk. Wënikô to przede wszëtczim
z tegò, że znaczenié wiele czasnikòwëch deriwatów colemało zanôlégô òd
kòntekstu, drãgò je téż równoznaczënkòwò ùstalëc fùnkcjã fòrmantów,
chtërne są wëzwëskiwóné do ùrôbianiô pòchódnëch czasników; baro
czãsto je tak, że jeden fòrmant mòże miec rozmajité znaczania i wëstãpiwac we wiele słowòbùdowiznowëch fùnkcjach, a ò jegò znaczënkù mòżemë sã dowiedzec dopiérze pò przeanalizowanim całégò zdaniô czë frazë,
w jaczi wëstąpił. Na przëmiôr w zwroce wnëkac krowë w chléw fòrmant
w- pòkazywający sã w czasnikù wnëkac mô znaczënk czerënkù i rëmi, chò133

dzy ò  wnëkanié kògòs abò czegòs gdzes do westrzódka, za to w zwroce òn
wnëkôł w błoto chòdzy ò chùtczé wjachanié abò wlézenié w cos.
Z przëczënë jiwrów z wëdzélenim semanticznëch kategóriów fòrmacjów
czasnikòwëch, òstóną òne tuwò òpisóné przez wëapartnienié fòrmantów,
za pòmòcą jaczich òstałë òne ùsadzoné.
3.4.1.
Òdczasnikòwé czasniczi
Czasniczi mòtiwòwóné przez jiné czasniczi colemało ùsôdzóné są za
pòmòcą prefiksów. Trzeba dac bôczënk, że dodôwóny prefiks nôczãscy mô
jakąs semanticzną fùnkcjã, mòże òn wskazëwac na jakąs czasową fazã, np.:
zajiscëc sã ‘zacząc sã jiscëc i robic to przez jaczis czas’, mòże wskazëwac na
czerënk i cél, np. dojachac ‘jachac w jaczims czerënkù i dotrzéc do célu’,
mòże téż wskazëwac na wiôlgą intensywnosc aktiwnoscë, np.: nagadac
sã ‘baro wiele gadac i zakùńczëc nã czinnosc’. Trzeba téż nadczidnąc, że
w kaszëbiznie nierôz fòrmacje czasnikòwé twòrzoné są przez dëbeltné
prefiksë, jak prezentëją to nôslédné przëmiôrë: pòrozbiegnąc sã, pòrozsôc, pòzdżinąc, zaòniemiec, a czasã nawet mògą bëc dodóné trzë prefiksë, jak w przëmiôrze: pòrozdowiedzec sã.
Czasniczi òdczasnikòwé w kaszëbsczim jãzëkù ùrôbióné są przez nôslédné prefiksë:
do-, np.: dobadérowac, dobòdnąc, dobrnąc, dochòwac, doczekac, doczëc,
doczosac, dojachac, dokrãcëc, dokùczëc, dolôc, donëkac, doniesc, dopasowac,
doprowadzëc, doprzińc, dopùscëc, dorobic, dosadzëc, dowòdzëc, dowòzëc,
dożdac;
na-, np.: nabrac, nacéchòwac, nacygnąc, naczwarzëc, najadowic sã, nakarmic, nakazac, naladowac, nanëkac, napadnąc, naparłãczëc, naparzëc,
napasc, naprawic, narabczëc, narodzëc sã, nasadzëc, naselac, naszãtolëc sã,
nasztelowac, nasztopac, nawarzëc, nawiãzac;
nad-, np.: nadczidnąc, naddac, nadnëkac, nadpòmknąc, nadrobic, nadrzec,
nadtrëpiec;
ò- || òb-, np.: òbcôrnąc, òbczechlac, òbczëszczëc, òbczosac, òbgadac, òbjachac,
òbjawic, òbłożëc, òbniechac, òbòrac, òbrobic, òbronic, òbrosc, òbrzeszëc,
134

òbsłużëc, òbszãtolëc, òbszëc, òbùmrzéc, ògòlëc, òmilëc sã, òminąc, òpanowac,
òpasowac, òpłakac, òpòwiedzec, òszkalowac;
òd(e)-, np.: òdbic, òddac, òddostac, òdebrac, òdechcec sã, òdeżdac, òdgrëzc,
òdkùlnąc, òdlezc, òdniesc, òdpadac, òdpasowac, òdpatrzëc, òdpsëc;
pò-, np.: pòbédowac, pòbic, pòbiegnąc, pòbùdzëc, pòcëgac, pòczwarzëc,
pòdzãkòwac, pòdżinąc, pòjiscëc sã, pòkłasc, pòkłoc, pòkłócëc sã, pòlubic, pòłączëc, pòmiescëc, pòmijac, pòmilëc sã, pònëknąc, pòniechac, pòòrac,
pòpëzglëc sã, pòplądrowac, pòplątac, pòpùscëc, pòrechòwac, pòrénowac, pòrwac sã, pòsadzëc, pòscelëc, pòszczipac;
pòd(e)-, np.: pòdbic, pòdczëc, pòddwignąc, pòdezdrzec, pòdgòlëc sã, pòdkrãpac, pòdkùc, pòdskòknąc, pòdsłëchac, pòdszkòlëc sã, pòdtrzëmac,
pòdùpadnąc;
prze-, np.: przebadérowac, przebëwac, przebłagac, przebrnąc, przebùdowac,
przecëgac, przechòdzëc, przeczidnąc, przedérowac, przedżibnąc sã, przegadac, przejachac, przełamac, przemëslec, przepadnąc, przepisac, przeplatowac,
przerozmiôc, przesadzëc, przetrwac, przewidzec, przezdrzec, przeżdac;
przë-, np.: przëbëc, przëcwierdzëc, przëcygnąc, przëczajic sã, przëlôc,
przëłazëc, przënãcëc sã, przënôleżec, przëpadac, przëpasowac, przëpatrzëc sã,
przëpiec, przërëchtowac, przëselac, przëschnąc, przëscygnąc, przëskakiwac,
przëspòsobic, przëstawac, przëtacëc sã, przëzdrzec sã;
roz-, np.: rozbrzëmiec, rozbùdzëc, rozdąc, rozgłosëc, rozgrëzc, rozjadowic sã,
rozjątrzëc sã, rozkòlibac sã, rozlecec, rozlegnąc sã, rozłãczëc, rozmëslec, rozpieszczëc, rozpòwiadac, rozprowadzëc, rozszãtolëc;
ù-, np.: ùbòdnąc, ùczidnąc, ùdżibac sã, ùkłoc, ùlëgnąc, ùmknąc, ùpadnąc,
ùrãbic, ùrznąc, ùsënąc, ùspac, ùstanowic, ùszëkòwac, ùtrzéc, ùwiôc;
w(e)-, np.: wcësnąc, wchłonąc, wcygnąc, wdwignąc, wetknąc, wgadac,
wjachac, wkrãcëc, wlecec, wlezc, wlëmic, wlôc, wmieszac sã, wmòdlëc, wnëkac, wniesc, wpadnąc, wpatrzëc sã, wpłënąc, wsadzëc, wsëpac;
wespół-, np.: wespółdzejac, wespółczëc, wespółrobic, wespółrządzëc;
wë-, np.: wëbadérowac, wëbiégac, wëbrac, wëbrnąc, wëbrëkòwac, wëcyc, wëcëgac, wëcopac sã, wëczerpac, wëdëgòwac, wëdłëbac, wëdwignąc,
wëdżibac sã, wëgarnąc, wëgrac, wëjiscëc sã, wëmanic, wëmieszac, wëminąc,
wënëkac, wëniszczëc, wëpadac, wëplestac, wërobic, wëszãtolëc sã, wëszëkac,
wëszëkòwac, wëtrwac;
s- || z(e)-, np.: schwacëc, scwierdzëc, scygnąc, shalac, skùrczëc sã, strzëmac,
stwòrzëc, zbrëkòwac, zbridowac, zdac sã, zdobëc, zesadzëc, zgasëc, zgrużdżëc
135

sã, zlëdac, złapac, zmanic, zmëslëc, zmieszac, zmilëc sã, znëkac, zniszczëc,
zòrac, zrechòwac, zrobic, zùżëc;
za-, np.: zabronic, zaczepiac, zaczosac, zadostac, zadzejac, zajiscëc sã, zakazac, zakrãcëc, zalegnąc, zamëslëc, zaprosëc, zapùscëc, zarwac, zasztopac,
zatargac, zatrzëmac, zazwònic, zażãdac, zażegnac, zażëczëc.
3.4.2.
Òdjistnikòwé czasniczi
Czasniczi mòtiwòwóné przez jistniczi colemało ùsôdzóné są paradigmaticzno, to znaczi nie dodôwô sã niżódnégò fòrmantu, leno nastãpiwô przeniesenié słowa z jednégò partu mòwë do jinégò partu mòwë. Taczé przeniesenié słowa do jinégò partu mòwë parłãczi sã ze zmianą mòdła òtmianë, nazéwónégò paradigmatã òtmianë. W przëtrôfkù czasników òdjistnikòwëch
paradigmaticzné ùsôdzanié deriwatów pòlégô na przeniesenim słowa
z klasë jistników do klasë czasników. Ti przejinace towarzi dodôwanié téż
czasnikòwëch témòwëch sufiksów, taczich jak na przëmiôr -owa- (-òwa-),
-a-, -ë-, -e-, -i- (-y-). Nierôz dodôwkòwò doparłãcziwô sã jesz na zôczątkù
słowa prefiks abò téż na kùńcu dodôwô sã pòstfiks sã.
Rozmajiti mòże bëc znaczënk òdjistnikòwëch fòrmacjów czasnikòwëch.
Drãgò je wëdzelëc semanticzné kategórie, jaczé bë òbjimałë wszëtczé negò
ôrtu deriwatë. Niechtërne òdjistnikòwé czasniczi òdnôszają sã do aktiwnosców subiektu, np.: czasnik pilac òznôczô ‘wëdawac zwãczi’, ale mòże
gò ùżëc leno w òtniesenim do zwãkù wëdôwónégò przez pile. Fòrmacje
czasnikòwé òdjistnikòwé mògą òdnaszac sã téż do aktiwnosców wëkònywónëch w ùprocëmnienim do òbiektu, np.: tobaczëc ‘zażëwac tobakã’.
Dzél fòrmacjów czasnikòwëch òdjistnikòwëch wskôzëje na to, że chtos
przënôlégô do jaczégòs karna subiektów, np.: kòłodzejowac ‘przënôlegac do
karna kòłodzejów, bëc kòłodzejã’, szewcowac ‘przënôlegac do karna szewców, bëc szewcã’. Jiné czasniczi mòtiwòwóné przez jistniczi òdnôszają sã
do zdarzeniów – bãdący słowòbùdowiznowim spòdlim jistnik òdnôszô
sã do jeleżnoscë, w jaczi bierze ùdzél subiekt, np.: kòlãdowac ‘chòdzëc pò
kòlãdze’, gòdowac ‘przeżëwac Gòdë’, wrëjowac ‘chòdzëc na wrëje’. Fòrmacje
czasnikòwé òdjistnikòwé mògą téż òdnaszac sã do procesów, np. kwiatowac
‘rozwijac sã z pãczka w kwiat’, abò do zmianë stanu ùczłowieczëc ‘ùczënic
136

człowiekã’. Wiele fòrmacjów czasnikòwëch mòtiwòwónëch przez jistniczi
mô parafrazë, w chtërnëch jistnik bãdący słowòbùdowiznowim spòdlim
je ùżëti przërównaniowò, np.: bùczkac sã ‘ùswinic sã jak bùczka’, białczëc
‘stawac sã jak białka’, jastrzëbiec ‘stawac sã chcëwim, łapczëwim szlachòwno
jak jastrzib’, krowiec ‘stawac sã grëbim jak krowa’.
Jak ju òstało nadczidniãté, wikszosc fòrmacjów czasnikòwëch òdjistnikòwëch to deriwatë twòrzoné paradigmaticzno, przez przeniesenié
słowa z klasë jistników do klasë czasników. Zmianie ny towarzi dodanié
témòwëch czasnikòwëch sufiksów, chtërne mògą bëc nôslédné:
-owa- (-òwa-), np.: brutkòwac ‘zalécac sã do brutków’, bùlwòwac ‘jesc bùlwë’, délowac ‘kłasc pòdłogã z délów’, drëchòwac ‘nazewac kògòs drëchã’,
dżadowac ‘bëc dżadã’, farbòwac ‘nakładac farbã na cos’, fùgòwac ‘robic fùdżi’,
głodowac ‘doswiadczac głodu’, gniôzdowac ‘słac sobie gniôzdo’, gòdowac
‘przeżëwac Gòdë’, gùbòwac ‘ùkładac w gùbë’, gwiôzdowac ‘héklowac w sztôłce gwiôzd’, haczkòwac ‘płoc za pòmòcą haczczi’, kartowac ‘grac w kôrtë’,
kòlãdowac ‘chòdzëc pò kòlãdze’, kòłodzejowac ‘przënôlegac do karna kòłodzejów, bëc kòłodzejã’, kòpicowac ‘składac w kòpice’, krziwdowac ‘doswiadczëc krziwdë’, kwiatowac ‘rozwijac sã z pãczka w kwiat’, łokcowac ‘jidącë,
pòmagac sobie rëchama łokców’, matkòwac ‘òpiekòwac sã kògùm szlachòwno, jakbë sã bëło matką’, mieczowac ‘biôtkòwac sã mieczã’, môltëchòwac ‘jesc
môltëch’, mùrowac ‘stawiac mùrë’, mùzykòwac ‘twòrzëc mùzykã’, nënkòwac
‘òpiekòwac sã kògùm szlachòwno, jakbë sã bëło nënką’, noclegòwac ‘bëc
na noclégù’, nocnikòwac ‘òstac na nocnik’, nocowac ‘òstawac gdzes na noc’,
nokcowac ‘òbcënac nokce’, numrowac ‘nadawac numrë’, òctowac ‘wkładac do òctu’, pestkòwac ‘wëcëgac pestczi’, pòkùtowac ‘òdprawiac pòkùtã’,
pôlcowac ‘przebierac pôlcama, grac na stole pôlcama’, prorokòwac ‘bëc prorokã’, sąsadowac ‘bëc sąsadã kògòs’, snopkòwac ‘ùkładac w snopczi’, szewcowac ‘przënôlegac do karna szewców, bëc szewcã’, szëfelkòwac ‘pòsłëgiwac sã
szëfelką’, szëflowac ‘pòsłëgiwac sã szëflą’, sznurowac ‘rzeszac sznurã’, tapétowac ‘kłasc tapétã’, tatkòwac ‘mądrowac sã jak tatk, ùdawac tatka’, wrëjowac
‘chòdzëc na wrëje’, żniwòwac ‘robic przë żniwach’; negò ôrtu fòrmacje mògą
miec téż doparłãczony na kùńcu pòstfiks sã: dzeckòwac sã ‘zachòwëwac sã
jak dzeckò’; notérowóné są téż fòrmacje prefiksalno-paradigmaticzné, np.
z prefiksã za-: zabùchtowac ‘zamknąc kògòs w bùchce’;

137

-a-, np.: pilac ‘wëdawac zwãczi (przez pile)’, dodôwkòwò pòtikô sã deriwatë
paradigmaticzné z dodónym na kùńcu pòstfiksã sã: bùczkac sã ‘ùswinic sã
jak bùczka’, kłopòtac sã ‘miec kłopòt’;
-ë-, np.: białczëc ‘stawac sã jak białka’, łokcëc ‘niszczëc ruchna na łokcach’,
matczëc ‘òpiekòwac sã kògùm szlachòwno, jakbë sã bëło matką’, solëc ‘dodawac solë’, tatczëc ‘mądrowac sã jak tatk, ùdawac tatka’, tobaczëc ‘zażëwac
tobakã’, wilczëc ‘stawac sã dzëczim jak wilk’; doparłãczony mòże bëc téż
dodôwkòwò pòstfiks sã, np.: celëc sã ‘rodzëc celãta’, pùjczëc sã ‘cmùlëc sã
jak pùjk’; czasã pòtikô sã téż fòrmacje prefiksalno-paradigmaticzné, np.
z fòrmantã ù-: ùczłowieczëc ‘ùczënic człowiekã’, ùsmiercëc ‘przëczënic sã do
kògòs smiercë’;
-e-, np.: gdowiec ‘stac sã gdówcã abò gdową’, jastrzëbiec ‘stawac sã chcëwim,
łapczëwim szlachòwno jak jastrzib’, krowiec ‘stawac sã grëbim jak krowa’;
-i- (-y), np.: żniwic ‘robic przë żniwach’.
3.4.3.
Òdznankòwnikòwé czasniczi
Czasniczi mòtiwòwóné przez znankòwniczi ùsôdzóné są colemało paradigmaticzno, to znaczi nastąpiwô przesëniãcé słowa z klasë znankòwników do klasë czasników i w parłãce z nym zjinacziwô sã téż spòsób
òtmianë. Zmianie paradigmatu słowa towarzi doparłãczenié témòwëch
sufiksów taczich, jak: -e-, -nie-, -a-, -ë-, -i- (-y-), -ną-, -owa- (-òwa-). Dzél
czasników òdznankòwnikòwëch ùrôbióny je na nen ôrt, że òkróm zmianë
paradigmatu doparłãcziwô sã prefiks w przódkù słowa abò téż na kùńcu
dodôwô sã pòstfiks sã. Colemało słowòbùdowiznową témą òmôwiónëch
tuwò deriwatów je znankòwnik w równym stãpniu, np.: czasnik bùsznic
òstôł ùsadzony òd znankòwnikòwi fòrmë w równym stãpniu bùszny, ale
nierôz òmôwióné tuwò fòrmacje mògą bëc ùsôdzóné òd fòrmów znankòwników w wëższim stãpniu (tedë, czej òb czas zamianë ze stãpnia równégò na wëższi zjinacziwô sã téma znankòwnika), np.: czasnik zwikszëc je

138

pòchódnym słowã òd fòrmë znankòwnika w wëższim stãpniu: wikszi. Òb
czas deriwòwaniô czasników mòtiwòwónëch przez znankòwniczi mògą
pòjawiac sã zwãkòwë wëmianë (alternacje), np. mómë pòchódné słowò
rozzgnilëc sã deriwòwóné òd słowòbùdowiznowégò spòdlégò zgniłi i wëstąpiwô tuwò wëmiana zwãków l : ł.
Znaczënk fòrmacjów czasnikòwëch pòchôdającëch òd znankòwniów
mòże bëc rozmajiti. Niechtërne pòchódné czasniczi òdznankòwnikòwé
mògą wskazëwac, że chtos przënôlégô do karna subietków, dlô jaczégò tipicznô je znanka wërôżónô przez znankòwnik, bãdący spòdlim, np.: chòrzec ‘przënôlegac do karna chòrëch, bëc chòrim’, kùlawiec ‘przënôlegac do
karna kùlawëch, bëc kùlawim’. Jiné deriwatë czasnikòwé ùtwòrzoné òd
znankòwników òdnôszają sã do procesów, np.: lëszec ‘stawac sã lëchim’,
słabnąc ‘stawac sã słabim’. Niejedne negò ôrtu fòrmacje òdôszają sã do aktiwnosców wëkònywónëch w ùprocëmnienim do òbiektów i ne aktiwnoscë
przëczëniają sã do tegò, że nen òbiekt dostôwô jakąs znankã, np.: wëproscëc
‘sprawiac, że cos stôwô sã prosté’, bielëc ‘sprawiac, że cos stôwô sã biôłé’.
Wôrt téż dac bôczënk na mòżlëwé znaczenia barżi wëraznëch prefiksów w deriwatach prefiksalno-paradigmaticznëch. Prefiks do- je fòrmantã
wskôzëjącym na dzejanié dodôwkòwé, np. dofùlowac ‘pòprzez dodôwkòwą
aktiwnosc sprawic, że cos je fùl’; prefiks ò- (òb-) wskôzëje na dzejanié całoscowé, wszëtkòòbjimającé, np.: ògłëchnąc ‘stac sã czësto głëchim’; prefiks
prze- wskôzëje na dzejanié sprôwiającé, że mómë nadmiarowòsc jaczis
znanczi, np.: przedobrzec ‘sprawic, że cos je nadmiarowò dobré’; prefiks
przë- òdnôszô sã do dzejaniô ùjawerniającégò jakąs znankã w òsłabionym
wëmiarze, np.: przëbliżëc ‘sprawic, że cos abò chtos je përznã blëżi’.
Czasnikòwé deriwatë òdznankòwnikòwé òstóną tuwò ùpòrządkòwóné
wedle témòwëch czasnikòwëch sufiksów, chtërne są dodôwóné przë
zmianie paradigmatu ze znankòwnikòwégò na czasnikòwi. Dodôwkòwò
w przëtrôfkù czasników ùsadzonëch za pòmòcą deriwacji paradigmaticzno
-prefiksalny wëapartniwô sã prefiks. Témòwé sufiksë czasników dodôwóné
òb czas deriwacji są nôslédné:
-e-, np.: bëlniec, biédniec, ceniec, cëszec, chòrzec, czarniec, czerwieniec, dobrotniec, dobrzec, dzëwiec, głëpiec, głodniec, jasniec, jãdrzniec, kùlawiec,
kwasniec, lëszec, ładniec, marniec, mądrzec, parszëwiec, piãkniec, pòbòżniec,

139

sëwiec, szczeslëwiec, widniec, zdrowiec; czasã pòtikô sã fòrmacje prefiksalno
-paradigmaticzné, np. z fòrmantã ò-: ògłëpiec, abò z fòrmantã pò-: pògrëbiec,
czë téż z fòrmantã z- (s-): zbëlniec, scemniec;
-nie-, np.: gãstniec, młodniec, swiéżniec; mòżlëwé są téż pòchódné słowa
z doparłãczonym dodôwkòwò prefiksã z przódkù słowa np. taczim, jak: z(s-): zgãstniec;
-a-, np.: mądrzac, czãsté są tuwò prefiksalno-paradigmaticzné fòrmacje
z fòrmantama: ò(b-), np.: ògłëpiac, pò-, np.: pògarszac, pòwikszac, roz-, np.:
rozjasniac, wë-, np.: wëjasniac, z- (s-), np.: zwikszac;
-ë-, np.: bielëc, mitczëc, wëapartnic tuwò trzeba téż deriwatë z prefiksama
taczima, jak: òd-, np.: òdmłodzëc, òdswiéżëc, pò-, np.: pòmniészëc, pòwikszëc, prze-, np.: przedobrzëc, przë-, np.: przëbliżëc, ù-, np.: ùproscëc, wë-, np.:
wëproscëc, z- (s-), np.: zmitczëc, zmniészëc, zwikszëc, za-, np.: zagãscëc; roz-,
np.: rozmitczëc; doparłãczony mòże bëc téż dodôwkòwò pòstfiks sã, np.:
rozzgnilëc sã;
-i- (-y-), np.: bùsznic, cemnic, czarnic, czerwienic, zelenic, mòżlëwé są téż
prefiksalno-paradigmaticzné fòrmacje, np. z fòrmantã na-: nagłosnic, z fòrmantã ò-, np.: ògłëpic, òslepic, z fòrmantã òd-, np.: òdnowic, z fòrmantã pò-,
np.: pògrëbic, pògłãbic, z fòrmantã przë-, np.: przëcemnic, czë téż z fòrmantã
z- (s-), np.: scemnic, skrzëwic, zmòcnic, abò z fòrmantã za-, np.: zakrzëwic;
-ną-, np.: chùdnąc, cwiardnąc, głëchnąc, słabnąc, czasã pòtikô sã téż pòchódné czasniczi z prefiksã ò-, np.: ògłëchnąc, czë téż z prefiksã za-, np.:
zasłabnąc;
-owa- (-òwa-), np.: chòrowac, prostowac, notérowóné są téż defiwatë prefiksalno-paradigmaticzné, np. z prefiksã na-: nafùlowac, abò z prefiksã do-,
np.: dofùlowac.

140

3. 5. s ł o w ò b ù d o w i z n a pr z ëc z a s n i kó w

Przëczasniczi – nieòtmieniwné partë mòwë bãdącé òkresleniama czasników, znankòwników abò téż jinëch przëczasników – ze słowòbùdowiznowégò pòzdrzatkù są colemało pòchódnyma słowama. Leno niewielné przëczasniczi ni mają przirodë słowòbùdowiznowëch deriwatów.
W kaszëbsczim jãzëkù wikszosc przëczasników je mòtiwòwónô przez
znankòwniczi, niewiôldżi dzél mô razã znankòwnikòwą i jistnikòwą
abò leno jistnikòwą mòtiwacjã, a òkróm tegò fùnkcjonëją w kaszëbiznie przëczasniczi, chtërne są zleksykalizowónyma fòrmama przëmionowëch rzeczeniów.
Jeżlë jidze ò wzôjné ùprocëmnienia midzë znankòwnikama a przëczasnikama, trzeba rzeknąc, że wnet wiedno znankòwnik je słowòbùdowiznowim spòdlim przëczasnika. Leno w przëtrôfkù wëjimkòwëch przëmiôrów
w kaszëbiznie mómë do ùczinkù z jeleżnoscą, że prawie przëczasnik to
pierwòszné słowò, jaczé je słowòbùdowiznowim spòdlim dlô znankòwnika,
np.: czãsti ‘taczi, co zachôdô czãsto’, witrzészi ‘taczi, co mdze witro’, latosy
‘taczi, co je latoségò rokù’, łońsczi ‘taczi, co béł łońsczégò rokù’. Kaszëbsczé
znankòwniczi przewôżno mògą bëc słowòbùdowiznowima spòdlama przëczasników, leno òd niewielnëch znankòwnikòwëch fòrmów taczich, jak np.:
wilczi, òwczi, nie jidze ùsadzëc przëczasnikòwëch fòrmacjów. Colemało
przëczasniczi ùrôbiô sã òd znankòwników za pòmòcą sufiksów:
-o (-ò), np.: bezpieczno, bëlno, bògato, bruno, brzëdkò, bùszno, casno, cepło,
cëdowno, chãtno, chùtkò, czerwiono, dalekò, dokładno, drãgò, drobno, dzëwò,
dzyrskò, dzywno, falszëwò, farwno, głãbòkò, głosno, gòrzkò, grozno, gwësno,
kòszlawò, kòsmato, krëjamno, kwasno, lubkò, łapczëwò, markòtno, marno,
mądro, miło, miłoserno, mroczno, mrozno, nagò, naòczno, nipòco, nôbòżno,
òkropno, òkrutno, òsoblëwò, òstróżno, parno, pëszno, piãkno, pòkórno,
redosno, rozëmno, rzetelno, samòtno, serdeczno, słabò, smiészno, smùtno, snôżo, sprawiedlëwò, szczestlëwò, szëkòwno, szërokò, sztiwno, ùbògò,
ùceszno, ùmëslno, ùtcëwò, wąskò, wësokò, wiesoło, wietrzno, wigódno, zaradno, zëmno, zgniło, żałosno, żëczno, żôłto;

141

-e, np.: bezpiecznie, bëlnie, cekawie, cerplëwie, cëdownie, chãtnie, chcëwie,
dokładnie, falszëwie, gòdnie, groznie, łapczëwie, miłosernie, òkropnie, òkrutnie, òsoblëwie, òstróżnie, piãknie, pòkórnie, pòkrãtnie, redosnie, rozsądnie,
rzetelnie, samòtnie, serdecznie, smacznie, smãtnie, smiésznie, spòkòjnie,
sprawiedlëwie, srodze, starannie, szczestlëwie, szkòdlëwie, ùtcëwie, wiecznie,
zgrëzlëwie, żartoblëwie.
Dobranié pasownégò sufiksu zanôlégô òd strukturë znankòwnika abò
téż je skùtkã dogôdënkù. Trzeba rzeknąc, że ùżëcé fòrmantu -o (-ò)
je w kaszëbsczim jãzëkù pòwszechniészé nigle brëkòwanié sufiksu -e;
nen pierszi spòsób deriwacji przëczasników je téż nôbarżi produktiwny
w kaszëbiznie i jegò zwënégòwanié je czãsté w lëteracczim jãzëkù. Nót je
téż dac merk, że fòrma przëczasnika z sufiksã -e colemało nie wëstąpiwô
jakno jedurnô, ale je òna wielerazowò fòrmą wariantiwną fùnkcjonëjącą
w jãzëkù kòl alternatiwny fòrmë z sufiksã -o (-ò), np.: bëlno / bëlnie, redosno / redosnie, szczestlëwò / szczestlëwie.
Niechtërne fòrmë przëczasników zakùńczoné sufiksã -o (-ò) mògą
miec równobieżné wariantiwné fòrmë ùsadzoné przez dodanié nulowégò
kùnôszka, np.: dalek, głãbòk, szërok, wësok.
Dzél deriwatów przëczasnikòwëch òdznankòwnikòwëch to deriwatë
ùrôbióné przez dodanié òkróm doparłãczonégò na kùńcu sufiksu téż
przëmiona w przódkù słowa. Òsoblëwie trzeba tuwò dac bôczënk na pòchódné przëczasniczi, do jaczich dodôwóné je przëmiono pò i dodôwkòwò
sufiks -u (-ù), np.: pò kaszëbskù, pò czeskù, pò chłopskù, pò lëdzkù, abò
téż sufiks -émù, np.: pò nowémù, pò stôrémù, pò bòżémù. Fùnkcjonëją
téż w kaszëbsczim jãzëkù fòrmacje przëczasnikòwé ùrôbióné za pòmòcą przëmiona do i sufiksu -a, np. do czësta, do sëcha. Przëczasniczi są téż
twòrzoné w kaszëbiznie przez dodanié przëmiona na i sufiksu -o (-ò), np.:
na krótkò, na lewò, na mitkò, na mòdro, na pewno, na prawò, na trzézwò,
na zelono. Rzôdkò pòkazywają sã w kaszëbsczim jãzëkù fòrmë zesadzoné
z przëmiona z i sufiksu -a, ùżiwóné równobieżno z fòrmama ùsadzonyma
leno sufiksalno, np.: z blëska / blëskò, z dôwna / dôwno.
Pòchódné przëczasniczi mògą bëc téż mòtiwòwóné przez jistniczi. Tipiczné dlô kaszëbiznë je ùrôbianié pòchódnëch przëczasników przez dodanié w przódkù ùżëtégò w akùzatiwie jistnika przëmiona òb, np.: òb dzéń, òb
lato, òb noc, òb zëmã, òb zymk. Òsoblëwi bôczënk nót je téż dac na deriwatë
142

twòrzoné przez doparłãczenié przëmiona na i sufiksu -ã, np.: na pòtãgã, na
sëłã, a téż ùsôdzóné przez doparłãczenié przëmiona pò i sufiksu -e, np.: pò
prôwdze, abò téż przëmiona do i sufiksu -i / -ë, np.: do nédżi, do resztë.
Dzél kaszëbsczich przëczasników twòrzą téż zleksykalizowóné gwësné
syntakticzné strukturë, òsoblëwò zleksykalizowóné przëmionowé rzeczenia, np.: dodóm, natëchstopach, wkół, wprzódk.
3.6. z d ro b n i a ł é f ò r m ë

Zdrobnienié, nazéwóné téż deminutiwùm, to słowò, chtërno tikô sã czegòs
mniészégò nigle to, co nazéwô spòdlowé niezdrobniałé słowò, abò czegòs,
do czegò mómë bëlné emòcjonalné òtnôszanié. Deminutiwnô fòrma colemało je słowòbùdowiznowim deriwatã pòwstałim przez doparłãczenié
fòrmantu abò wskôzëjącégò na mniészi rozmiôr czegòs, abò wërôżającégò
pòzytwné emòcjonalné ùprocëmnienia. Kaszëbizna je jãzëkã baro bòkadnym w zdrobniałé fòrmë. W kaszëbsczim jãzëkù fùnkcjonëją wielné fòrmë deminutiwnëch jistników, znankòwników, czasników, zamionów i téż
nieòtmieniwnëch partów mòwë, a fòrmantë ùsôdzającé zdrobnienia colemało są w nym jãzëkù baro produktiwné.
Zdrobniałé fòrmë jistników i znankòwnikach òstałë òmówioné w rëchlészich rozdzélach (3.2.1.1., Jistniczi ùsadzoné òd jinëch jistników za pòmòcą
sufiksów; 3.3.4. Znankòwniczi ùsadzoné òd jinëch znankòwników). Tuwò
leno przëbôczoné òstóną sufiksë, za pòmòcą jaczich ùrôbiô sã deminutiwné
fòrmë jistników (-k, -ik / -ëk, -iszk / -ëszk (-yszk), -ôszk, -oszk, -uszk (-ùszk),
-ink, -ulink, -ka, -eczka, -uleczka (-ùleczka), -iczka, -uszka (-ùszka), -kò, -uszkò /
-ëszkò, -eszkò, -eczkò, -iszczkò / -ëszczkò, -uleczkò, -ulkò (-ùlkò), -ątkò, a téż
deminutiwné pòstacë znankòwników: -ëchny, -uchny (-ùchny), -ëszinczi,
-oszinczi (-òszinczi), -ëtinczi, -etinczi, -ëczczi, -eczczi, -ineczczi, -inetczi, -uszczi,
(-ùszczi), -oszczi (-òszczi), -utczi (-ùtczi), -ulczi (-ùlczi), -ińczi, -uszi (-ùszi).
Czãsté są w kaszëbsczim jãzëkù zdrobniałé fòrmë czasników, chtërne colemało zwënégòwóné są przez brëkòwników mòwë w jãzëkòwim kòntakce
z dzecama. Fòrmë deminutiwnëch czasników są ùrôbióné colemało przez
dodanié do témë czasnika sufiksu -k-, np.: bijkac, biżkac, bleczkac, gôdkac,
halkac, hamkac, haszkac, hòpkac, jedzkac, jôdkac, latkac, leżkac, lubkac,
lulkac, miałczkac, mówkac, najedzkac, napitkac, òstańkac, pitkac, płaczkac,
143

pòbiżkac, pòzdrówkac, róbkac, skôczkac, sôdkac, spatkac, stańkac, trąbkac,
ùlulkac, ùżużkac, wëjedzkac, wëtrąbkac, wstańkac, zebleczkac, rzadzy przez
dodanie sufiksalnëch fòrmantów: -eczk-, np.: żużeczkac, -ulink- (-ùlink-),
np.: żużulinkac, -ulk- (-ùlk-), np.: biegùlkac, jazgùlkac, płaczulkac, żużulkac,
-ajk-, np.: latajkac, -ijk (-yjk-), np.: sadnijkac, spijkac, -uszk (-ùszk), np.: bibùszkac, biegùszkac, tanuszkac, -uczk- (-ùczk), np.: biegùczkac, -ôłk, np.:
chcôłkac (Wrocławska 1974).
Dlô kaszëbiznë przirodné je téż pòkazywanié sã zdrobniałëch przëczasników. Deminutiwizacjô tikô sã tak przëczasników ùsadzonëch òd znankòwników, jak téż do jinëch fòrmów przëczasników. Zdrobniałé òdznankòwnikòwé przëczasniczi colemało są ùsôdzóné òd znankòwników bãdącëch
deminutiwama za pòmòcą sufiksu -o (-ò): bielëchno, bielëszinkò, biédnëchno,
całuchno, cenuszkò, ceplëchno, ceplëszinkò, cepluszkò, cëchùchno, cëszineczkò,
cëszinkò, chùtëszkò, chùtineczkò, chùtinkò, czëstëchno, cenëszinkò, daleczkò, daleczuszkò, długùchno, długùszkò, głãbòczkò, krótëchno, króteczkò,
krótëszinkò, krótëszkò, letëchno, letëszinkò, malëczkò, malineczkò, maluszkò,
młodoszinkò, mòkrëchno, mòkroszinkò, prostëchno, równoszinkò, skąpùchno,
skrómnëchno, słabùchno, słabòszinkò, spòkójnëchno, szeroczkò, ùbòżëchno,
widnëchno, zdrowùchno, zlëchno; wëjimkã są zdrobniałé fòrmë krótczich
przëczasników òdznankòwnikòwëch, ùsôdzóné sufiksã -k, np.: daleczk,
głãbòczk, szeroczk, wësoczk. Za to deminutiwné nié òdznankòwnikòwé
przëczasniczi mòże ùrabiac, brëkùjącë sufiksów: -k, np.: nazôdk, wprzódk,
-ink (-ynk), np.: kąsynk, -iczk (-yczk), np.: kąsyczk, -inuszk (-ynuszk), np.:
kąsynuszk, -ka, np.: corôzka, narôzka, nazôdka, nierôzka, nôprzódka, terôzka, zarôzka, -kã, np.: përzinkã, -eczkã, np.: përzineczkã, troszeczkã, -ineczkã,
np.: përzineczkã, troszineczkã, -eszkã, np.: përzineszkã, -kò, np.: zdebełkò,
-uszkò (-ùszkò), np.: tëlinuszkò ‘cokòlwiek’, wiednuszkò, zdebùszkò, -inkò
(-ynkò), np. zdebelinkò, përzininkò, -eczkò, np.: telineczkò, -ininkò, np.: telininkò, -ëchno, np.: barëchno, widnëchno, zarëchno, -oszinkò (-òszinkò), np.:
wiednoszinkò, -kù, np.: na przódkù, pòkrëjomkù, pòmalinkù, pò zdebełkù,
z przódkù, -ki, np.: znówki.
Z nieòtmieniwnëch partów mòwë téż partikle czãsto mają deminutiwné fòrmë. Zdrobniałé partikle ùsôdzóné są nôslédnyma sufiksalnyma fòrmantama: -ka, np.: nawetka, wnetka, zarôzka (słowò zarôzka mòże miec
abò fùnkcjã przëczasnika, abò partiklë), -kò, np.: dopiérkò, -ëszkò, np.: dopiérëszkò, -inuszkò (-ynuszkò), np.: dopiérinuszkò, -eczkò, np.: dopiéreczkò,
144

-inkò (-ynkò), np.: dopiérinkò, -ëchno, np.: wnetëchno, -uszinkò (-ùszinkò),
np.: wnetuszinkò, -kù, np.: dopiérkù, -ëszkù, np.: dopiérëszkù.
Wielné są téż przëmiôrë ùrôbianiô deminutiwnëch fòrmów zamionów.
Deminutiwizacjô w òsoblëwòscë tikô sã zamionów nieòtmieniwnëch.
Zdrobniałé zamiona mògą bëc twòrzoné za pòmòcą nôslédnëch sufiksów: -k, np: donądk, dotądk, nick, skądk, stądk, -ka, np.: dokądka, donądka,
dotądka, kądka, òdkądka, òdnądka, òdtądka, skądka, stądka, znądka.
W systemie kaszëbiznë mòże téż nalezc czile przëkładów przëmionów
bãdącëch deminutiwama i są òne ùsôdzóné przë ùżëcym fòrmantów: -k,
np.: naprocëmk, -kò, np.: naprocëmkò, procëmkò, abò -ka, np.: westrzódka.
W kaszëbsczim jãzëkù fùnkcjonëją téż zdrobniałé krzikniczi, ùrôbióné sufiksama: -kò, np.: alażinkò, abò -kù, np.: jejkù. Notérowóné są téż w kaszëbiznie fòrmë deminutiwnëch nieòkreslonëch wielników, przëmiôrã mòże
bëc tuwò słowò wielëchno, ùtwòrzoné fòrmantã -ëchno.

146

S Y NTA K S A

4.

Syntaksa – je to dzél gramaticzi, jaczi zajimô sã bùdacją wëpòwiedzeniów, parłãczenim słowów w wikszé
całoscë: w wëpòwiedzenia i zdania. Syntaksa badérëje
fùnkcje słowów w wëpòwiedzenim, zanôleżnotë midzë słowama w wëpòwiedzenim, ôrtë wëpòwiedzeniów,
a téż szëk słowów.

4 .1. spòdlowé wiad ł a z z a s ygù s yntak së

Wëpòwiedzenié – je to nômniészô jednostka, jakô mô kòmùnikacyjną fùnkcjã i chtërna je zbùdowónô zgódno z aktualnyma prawidłama
gramaticzi. Wëpòwiedzenia dzelą sã na: równowôżniczi zdaniów i zdania.
Równowôżnik zdaniô – je to wëpòwiedzenié, jaczé nie zamikô w se
òsobòwi fòrmë czasnika, ale mô taką samą fùnkcjã jak zdanié, np.:
Mùzykańce, grac abò pieniądze nazôd.
Zdanié – je to wëpòwiedzenié, jaczé mô co nômni jednã òsobòwą fòrmã czasnika, np.: Rwiesz szczescé jak wisznie.
Klasyfikacje zdaniów
Z pòzdrzatkù na wielënã predikatów mòżemë wëapartnic:
• pòjedinczné zdanié – zdanié, jaczé mô leno jeden predikat, np.: To
bãdą zarô piãkné kwiatë.
• zesadzoné zdanié – zdanié, jaczé mô dwa abò wicy predikatów,
np.: Tej w nëch kwiatach wa òbôczita snôżosc i wszëtkò mdze jiné.
Z pòzdrzatkù na ùprocëmnienié gôdającégò do tegò, ò czim gôdô, mòżemë
wëapartnic nôslédné ôrtë zdaniów:
• òznajmùjącé zdanié – zdanié, w jaczim gôdający wëpòwiôdô swòj
sąd, przekôzëje infòrmacjã, np.: Serce matczëné sã nie mili.
• pëtającé zdanié – zdanié, w jaczim gôdający sczerowiwô sã do kògòs z pëtanim i żdaje na òdpòwiesc, np.: Chceta wa tëlpë kùpic?
• rozkôzëjącé zdanié – zdanié, w jaczim gôdający wëpòwiôdô swój
rozkôz, żądanié, żëczbã, prosbã, np.: Przënômni tegò dlô sromòtë lëdzczi nie rób!
• krziknikòwé zdanié – zdanié, w jaczim gôdający wërôżô swòje
emòcjonalné ùprocëmnienia do tegò, ò czim gôdô; zdanié to mô ekspresywną fùnkcjã, np.: Wejtale, jak ne dzéwczãta za tim wińcã nëkają!

148

4 . 2 . pa r t ë z da n i ô

Partë zdaniô – to spòdlowé elementë w zdanim, jaczé mòżemë wëapartnic. Twòrzą je colemało słowa abò parłãczënë słowów.
Strukturã zdaniô twòrzą nôslédné partë zdaniô: subiekt, predikat, dofùlowanié, przëdôwk, òkòlnik. Na przëmiôr w zdanim Hanka wiedno chôda
prostą stegną nót je wëapartnic nôslédné partë zdaniô: subiekt – Hanka,
predikat – chôda, dofùlowanié – stegną, przëdôwk – prostą, òkòlnik – wiedno.
Partë zdaniô mòże pòdzelëc na przédné i drëgòrégòwé. Przédné partë
zdaniô to subiekt i predikat; sztôłtëją òne strukturã kòżdégò pòjedincznégò
zdaniô. Drëgòrégòwé partë zdaniô są òkresleniama subiektu abò predikatu.
4.2.1.
Subiekt
Subiekt – jakno przédny part zdaniô je syntakticzno niezanôleżny
i je nadrzãdny w ùprocëmnienim do drëgòrégòwëch partów zdaniô.
Òznôczô òsobã, rzecz, abstrakcyjny pòchwôt, chtërne:
• wëkònëją jakąs aktiwnosc, np.: Artista graje na binie. Mësz biegô.
• abò są w jaczims stónie, np.: Artista spi. Deka leżi.
• abò przëpisëje sã jima jaczés znanczi: Artista je bëlny. Miłota je snôżô.
W fùnkcji subiektu colemało wëstąpiwô jistnik, np.: Mrówczi mają swòje
jigłë.
Równak fùnkcjã subiektu mògą miec wszëtczé partë mòwë, czãsto je to:
• znankòwnik, np.: Mądri sã òd głupëch ùczą.
• zamiono, np.: Òn mô bòcóné szpérë.
• wielnik, np.: Pierszi jidze.
• czasnik w infinitiwie, np.: Spiewac kòżden mòże.
• mionoczasnik, np.: Gôdający zamôłknął.
• Czasã téż nieòtmieniwné partë mòwë mògą miec fùnkcjã subiektu,
przëmiôrowò:
149

• przëczasnik, np.: Witro mdze lepszé.
• wiążëna, „Cobë” je wiążëną.
Gramaticzny subiekt a logiczny subiekt
W kaszëbiznie subiekt colemało je wërażony w nominatiwie – je to gramaticzny subiekt, np.: Mëma pòszła kùpic mąkã. Równak jistnieje téż subiekt
wërażony w genetiwie abò w datiwie – tak nazéwóny logiczny subiekt. Subiekt w genetiwie mómë w zdanim Ni ma chleba. (G.), za to subiekt w datiwie pòkôzôł sã w nôslédnym zdanim: Mie sã chce spac. (D.).
Régòwi subiekt a zbiérny subiekt
W fùnkcji subiektu mòże wëstãpòwac czile równorzãdnëch słowów wëmienionëch jedno za drëdżim w rédze – mómë tedë do ùczinkù z régòwim
subiektã, np. Grónk, łëżeczka i cëczernica leżą na stole. Pùjk, krowa, zajc
i szczirz pòszlë w las.
Zbiérny subiekt to subiekt, jaczi òstôł wërażony słowã w nominatiwie
i przëmionowim rzeczenim (przëmionã z i fòrmą instrumantalu), np.
Żaba z mëszą pòszłë na szpacérã. Mëma z Aną jedzą pôłnié.
Domëslny subiekt
Jeżlë subiekt nie je wërażony apartnym słowã, tej mómë do ùczinkù
z domëslnym subiektã, np.: Jidã kòl błotuszka. (jô), Chcesz półdëtka? (të).
W kaszëbiznie domëslny subiekt wëstąpiwô dosc rzôdkò, bò personowé
zamiono colemało nie je òpùscywóné. A téż we wiele gramaticznëch kònstrukcjach wëstąpiwanié personowégò zamiona je òbligatorijné.
Bezsubiektowé zdanié – to zdanié, w chtërnym subiekt nie òstôł
wësłowiony i ni ma mòżlëwòtë, żebë sã tegò subiektu domëslec. Ni
mòże rozeznac subiektu zdaniô, ani bierzącé za spòdlé predikat w nym
zdanim, ani na spòdlim jãzëkòwégò kòntekstu zdaniô. W bezsubiektowim zdanim nie jesmë w sztãdze wëznaczëc wëkònawcë aktiwnoscë, zachë czë zjawiszcza, bãdącëch subiektã.

150

Do bezsubiektowëch zdaniów przënôlegają nôslédné tipë zdaniów:
• zdania òpisëjącé meteòrologiczné zjawiszcza, przejinaczi cządów dnia,
np. Robi sã widno. Robi sã pòzdze. Robi sã cemno. Robi sã szaro. Zacygô
sã. Wëzdrzi na deszcz. Mżi. Leje. Òcepliwô sã. Grzëmi. Łiszcze sã. Pôdô.
Przejasniło sã. Rozpògòdzëło sã. Wieje.
• zdania òpisëjącé fizjologiczné abò psychiczné stanë òsób, zmësłowé
wrażenia, np. Mgli mie. Kòle mie. Szëmarzi mie w ùszach. Swãdzy mie
w nodze. Krãcy mie sã w głowie. Dëszi mie w gardle. Je mie lëchò. Widzy
mie sã. Wëdôwô mie sã. Przikrzi mie sã. Dłużi mie sã. Je mie wesoło.
Je mie żôl. Je mie smùtno. Pôchnie lasã. Czëc spalënama. Smierdzy
przëpôlonym.
• zdania òpisëjãcé aktiwnoscë abò stanë blëżi nieòkreslony òsobë,
np. Gôdô sã. Zakôzëje sã. Nót je bôczëc. Trzeba sparzëc klónowëch
lëstów. Wôrt je czëtac ksążczi. Nie je mòżno kùrzëc. Strach tam jisc.
Je wòlno òbléc niedzélné ruchna. Szkòda tegò nie òbaczëc. Zagrelë.
Pòwiôdają. Bëło gôdóné. Mdze czëc spiéw ptôcha. Robi sã.
Subiekt wërażony zaminonã to
W kaszëbiznie mómë téż do ùczinkù ze zdaniama pòzórno bezsubiektowima, w jaczich subiekt je wërażony zamionã to: To grzëmi, To sã robi widno,
To sã wnetka minie.
Pòwtôrzanié subiektu
Dlô kaszëbsczégò jãzëka przërodny je dëbeltny subiekt – pòwtórzony
przë ùżëcym zamiona w nominatiwie: Nasza szkólnô, ta mô wiele ksążków
przeczëtóné; Gòjtowsczi, ten dërch chòdzy do krómù; Smierc, òna nas nie
òminie.

151

4.2.2.
Predikat
Predikat – to przédny part zdaniô. Je to part kònstitutiwny i dôwô òn
mòżlëwòtã rozjinaczeniô apartnëch zdaniowëch strukturów. Predikat
òznôczô aktiwnosc wëkònywóną przez subiekt, stón, w jaczim je
subiekt, abò swòjiznã przënôleżną subiektowi. Òdpòwiôdô òn na pëtania: co robi?, co sã z nim dzeje?, w jaczim je stanie? W zdanim w fùnkcji
predikatu wëstąpiwô nôczãscy czasnik w òsobòwi fòrmie.
Ôrtë predikatów:
• Czasnikòwi predikat – je wërażony czasnikã w òsobòwi fòrmie,
np.: Tam stoji karczma nade stegną. Naprocëm, pò drëdżi stronie rzéczi,
łiszczi sã dwór. Z tamti stronë przëzérelë sã Michôł i Mónika ze sercama
fùl zôzdroscë.
• Mionowi predikat – je zesadzony z dwùch elementów: łącznika
i òrzecznika. W fùnkcji łącznika wëstąpiwô òsobòwô fòrma czasnika
bëc, òstac abò stac sã, w fùnkcji òrzecznika – jistnik, znankòwnik,
jistnikòwé zamiono, znankòwnikòwé zamiono, znankòwnikòwi
mionoczasnik, wielnik. Np.: Òne sã stałë zjawą. Ksądz dobrodzéj béł
dobri. Jô jem wiedno sobą. Te dzecë są naje. W biôłëch scanach wsadzoné bëłë môlama dwiérze. Jô béł drëdżi na lësce.
• Predikat wërażony frazeòlogiczną parłãką, np. Serce mie
w piersach scwiardniało jak stôl. Kùpi so za półdëtka rozëmù.
• Predikat wërażony nieprzënôleżnym czasnikã – predikat
wërażony taczima czasnikama, jak przëkładowò mòżno, wôrt, trzeba,
np. Mòżno pò òbòrze tuńcowac i spiewac. Trzeba pòłożëc rãkã na piersë.
Jiny pòdzél predikatów:
• Prosti predikat – je wërażony pòjedincznym składnikã, np. Lëdze
prawie wstôwelë do robòtë.
• Zesadzony predikat – je wërażony karnã składników, np. Ale ta
planéta bëła gwësno pòdrobionô.

152

4.2.3.
Dofùlowanié
Dofùlowanié – to part zdaniô, jaczi je òkreslenim czasnika (rzadzy
znankòwnika abò przëczasnika). Òdpòwiôdô na pëtania zanôleżnëch
przëpôdków: kògò?, kòmù?, kim? (kògùm?), z kim? (z kògùm?), ò kim?
(ò kògùm?), czegò?, czemù?, co?, z czim?, ò czim?
W fùnkcji dofùlowaniô mògą wëstąpiwac rozmajité partë mòwë:
• jistnik, np.: Zarobił jem dëtka.
• znankòwnik, np.: Òn òdwiedzył chòrégò.
• zamiono, np.: Czegò të chcôł?
• wielnik, np.: Sztërzem jô dôł biletë.
• mionoczasnik, np.: Kùrzącym zakôzelë wchadac.
• czasnik w infinitiwie, np.: Chcemë le so zażëc.
• przëmionowé rzeczenié, np.: Ten prosył ò pòżiczkã.
Wëapartniwô sã blëższé dofùlowanié i dalszé dofùlowanié. Z blëższim
dofùlowanim mómë do ùczinkù, jeżlë pò przesztôłcenim zdaniô z òdsebnégò ùstawù na nasebny, to dofùlowanié stôwô sã subiektã. Z dalszim
dofùlowanim mómë do ùczinkù, jeżlë pò przesztôłcenim zdaniô z òdsebnégò ùstawù na nasebny, to dofùlowanié nie zmieni swòji fùnkcji a ùchòwie
nã samą fòrmã.
Na przëmiôr w zdanim: Artista pisze wiérztã piórã jistnik w akùzatiwie
wiérztã je blëższim dofùlowanim, bò pò przesztôłcenim zdaniô na nasebny
ùstôw jistnik nen mdze miec fùnkcjã subiektu: Wiérzta je pisónô przez artistã piórã. Za to jistnik w instrumentalu piórã je dalszim dofùlowanim, bò
pò przesztôłcenim zdaniô na nasebny ùstôw ùtrzimôł òn taką samą fòrmã.
Przechódné czasniczi parłãczą sã z blëższim dofùlowanim i téż z dalszim dofùlowanim. Na przëmiôr w zdanim: Jô dotikóm òbrôz pôlcã jistnik
w akùzatiwie òbrôz je blëższim dofùlowanim, a jistnik w instrumentalu
pôlcã je dalszim dofùlowanim.
Nieprzechódné czasniczi parłãczą sã blós z dalszim dofùlowanim. Na
przëmiôr w zdanim: Jô przëzéróm sã òbrazowi jistnik w datiwie òbrazowi

153

je dalszim dofùlowanim, temù że ni mòże ùznac za bezzmiłkòwé nôslédno
przesztôłconégò zdaniô: *Òbrôz je przëzéróny sã przeze mie.
4.2.4.
Przëdôwk
Przëdôwk – to part zdaniô, jaczi je òkreslenim jistnika (abò jistnikòwégò zamiona) i wskôzëje na jegò znankã. Òdpòwiôdô òn na pëtania: jaczi?, jakô?, jaczé?, chtëren?, chtërna?, chtërno?, chtërne?, czij?,
czëja?, czëje?, wiele?, czegò?, z czegò? W kaszëbsczim jãzëkù colemało
przëdôwk wëstąpiwô w zdanim przed słowã, chtërno òn òkresliwô, równak nie je to systemòwô regla.
W fùnkcji przëdôwkù mògą wëstąpiwac rozmajité partë mòwë:
• znankòwnik, np.: wiôlgô chëcz;
• zamiono, np.: twòja nënka;
• mionoczasnik, np.: môłczącô białka;
• wielnik, np.: pierszi sniég;
• jistnik, np.: rzéka Brda;
• przëmionowé rzeczenié, np.: sëknia w krôtkã.
Z pòzdrzatkù na to, jaczim partã mòwë je wërażony przëdôwk i jaką mô òn
fleksyjną fòrmã, wëapartniwô sã nôslédné ôrtë przëdôwków:
• znankòwnikòwi przëdôwk – je to przëdôwk wërażony znankòwnikã, znankòwnikòwim zamionã abò znankòwnikòwim mionoczasnikã, np. słabi duch, mòja gwiôzda, zdżãté kòlano;
• wielnikòwi przëdôwk – je to przëdôwk wërażony wielnikã, np.
dwie sostrë;
• jistnikòwi przëdôwk – je to przëdôwk wërażony jistnikã w nym
samim przëpôdkù, w nym samim ôrce i w ny sami lëczbie, co słowò
òkresliwóné przez nen przëdôwk, np. artista malownik;
• genetiwòwi przëdôwk – je to przëdôwk wërażony jistnikã w genetiwie abò jistnikòwim zamionã w genetiwie, np. historiô Pòmòrzô;

154

• przëmionowi przëdôwk – je to przëdôwk wërażony przëmionowim rzeczenim, np. wiónczi z bòrowiczô.
Przëdôwk wërażony wskôzownym zamionã
Dlô kaszëbsczi syntaksë przirodné je czãsté stosowanié przëdôwkù wërażonégò wskôzownym zamionã (nen, na, no, ten, ta, to, taczi, takô, taczé, tak,
tedë, tuwò, tu, tam, tądkã, nądkã, òdnąd, òdnądka, znądka), np.: To bëła
takô trąba basowô; Mùcha Zôbòrsczi to béł taczi król jezora; Jô miôł robòta ù
tegò taczégò Miemca; Szlë ną taką lesną stegną tuwò tądkã).
4.2.5.
Òkòlnik
Òkòlnik – to part zdaniô, jaczi je òkreslenim czasnika. Wskôzëje òn na
jeleżnoscë, w jaczich dokònywô sã aktiwnosc. Òznôczô môl, czas, spòsób, cél, przëczënã aktiwnoscë. Òdpòwiôdô m.jin. na nôslédné pëtania:
jak?, gdze?, czedë?, za czim?, dlôcze?, w jaczim célu?, nimò co?, z jaczim
skùtkã?
W fùnkcji òkòlnika mògą wëstąpiwac rozmajité partë mòwë:
• przëczasnik, np.: Słuńce przëgrzéwało bëlno.
• przëczasnikòwé zamiono, np.: Czedës òn wiele pisôł.
• przëczasnikòwi terôczasny mionoczasnik, np.: Jidze, spiéwającë.
• przëmionowé rzeczenié, np.: Jidze do gòspòdë.
• jistnik, np.: Wëjachôł nocą.
Wëapartniwô sã nôslédné ôrtë òkòlników:
• Òkòlnik môlu – òznôczô môl aktiwnoscë i òdpòwiôdô na pëtania:
gdze?, skąd?, dokąd?, kądkã?; zdania z òkòlnikã môlu: Wëszedł za
dwiérze. Wanożił lasã. Tam bëłë drzéwiãta. Béł dalek òd chëczë.
• Òkòlnik czasu – òznôczô czas dérowaniô aktiwnoscë i òdpòwiôdô
na pëtania: czedë?, jak długò?, òdkąd?, dokąd?; zdania z òkòlnikã czasu: Psë w nocë ùjôdałë. Dzysô nie mdzemë spiewac. Słuńce reno wstało.

155

• Òkòlnik célu – òznôczô cél aktiwnoscë i òdpòwiôdô na pëtania:
w jaczim célu?, za czim?; zdanié z òkòlnikã célu: Òn jidze do krómù
za chlebã.
• Òkòlnik przëczënë – òznôczô przëczënã aktiwnoscë i òdpòwiôdô
na pëtania: dlôcze?, z jaczi przëczënë?; zdanié z òkòlnikã przëczënë:
Z przëczënë cemnoscë zgùbił sã w lese.
• Òkòlnik spòsobù – òznôczô spòsób wëkònaniô aktiwnoscë i òdpòwiôdô na pëtania: jak?, w jaczi spòsób?; zdania z òkòlnikã spòsobù:
Nëkôł dzyrskò. Terô to të wëzdrzisz jak człowiek. Gôdelë szeptã.
• Òkòlnik przëzwòleniô – òkresliwô, jaczé jeleżloscë mògłë przeszkòdzëc w wëkònanim aktiwnoscë, i òdpòwiôdô na pëtania: nimò
co?, na przék kòmù, czemù?; zdanié z òkòlnikã przëzwòleniô: Nimò
dôczi wcyg szedł.
• Òkòlnik zastrzedżi – òznôczô zastrzegã, jakô je mùszebnô
dlô dokònaniô sã jaczis aktiwnoscë, i òdpòwiôdô na pëtania: pòd
jaką zastrzegą?, w jaczim przëtrôfkù?; zdanié z òkòlnikã zastrzedżi:
W przëtrôfkù chòroscë nie pùdã do szkòłë.
4 . 3. k a r n o s u b i e k t u i k a r n o pr e d i k at u

Karno subiektu – je to subiekt i słowa, jaczé gò òkresliwają. W zdanim Mòdré kwitnącé niezabôtczi wëłóniłë swòje główczi z trôwë subiekt
niezabôtczi je òkresliwóny przez znankòwnik mòdré i mionoczasnik
kwitnącé, a razã słowa te twòrzą karno subiektu; w zdanim Mądri spòsobny ùczéń baro bëlno òdpòwiôdôł na zajãcach subiekt ùczéń je òkresliwóny przez znankòwniczi mądri, spòsobny i razã ne słowa twòrzą karno
subiektu.
Karno predikatu – je to predikat razã ze słowama, jaczé gò òkresliwają. W zdanim Òni przińdą witro pò zôpadze słuńca predikat przińdą
je òkresliwóny przez òkòlniczi witro, pò zôpadze słuńca, chtërne razã
z nim twòrzą karno predikatu. W zdanim Më wszëtcë bãdzemë w szkòlë
witro ò ósmi reno predikat bãdzemë je òkresliwóny przez òkòlniczi w szkòlë, witro, ò ósmi reno i razã ne słowa twòrzą karno predikatu.
156

4 . 4 . z r z e s z ë n k zg ò d ë

, zr zeszënk

r z ądu , zr zeszënk pr zënôleżnotë

Zrzeszënk zgòdë – je to słowny zrzeszënk, w jaczim òkresliwóné słowo zgôdzô sã z pòzdrzatkù na ôrt, lëczbã, przëpôdk, òsobã ze słowã
òkresliwającym. W zrzeszënkù zgòdë colemało parłãczi sã czasnik, jaczi
mô fùnkcjã predikatu, ze słowã, jaczé mô fùnkcjã subiektu, np. dësza
sã redowała, dzéwannë kwitną, dzecë nëkają, starszi przińdą. Zrzeszënk
zgòdë zachôdô téż midzë jistnikã a słowã, chtërno gò òkresliwô, tj. znankòwnikã, wielnikã, znankòwnikòwim zamionã abò znankòwnikòwim
mionoczasnikã, np. wësokô wieża, pierszi ricerz, twòja wòlô, spiéwający
wróbel.
Zrzeszënk rządu – je to słowny zrzeszënk, w jaczim nadrzãdné słowò wëmôgô, cobë słowò pòdrzãdné wëstąpiło w òkreslnym przëpôdkù. W zrzeszënkù rządu parłãczi sã colemało jistnik abò jistnikòwé
zamiono z czasnikã, np. przeniesc królewiankã, widzec jã, widzã niebò.
Zrzeszënk rządu parłãczi téż jistnik z jistnikã, np. swiôdk dëcha, córka
szôłtësa, parmiéń słuńca. Zachôdô òn téż czãsto midzë znankòwnikã
i jistnikã, np. wôrtny tczë, czekawi swiata, i midzë jistnikã a przëmionowim rzeczenim, np. sëknia w krôtkã, bôjka ò czarzélcu.
Zrzeszënk przënôleżnotë – je to słowny zrzeszënk, w jaczim
pòdrzãdné słowò nie je syntakticzno zanôleżné òd nadrzãdnégò słowa, ale słowa w nym zrzeszënkù parłãczą sã ze sobą z pòzdrzatkù na
znaczenié. Zrzeszënk przënôleżnotë parłãczi nôczãscy przëczasnik
z czasnikã, np. òpòwiôdôsz głosno, jidze dodóm, sedzymë cëchò, a téż
przëczasnikòwé zamiono abò przëczasnikòwi mionoczasnik z czasnikã,
np. wanożã tam; piszącë, mëszlisz; nëkómë tądkã.

157

4 . 5. z da n i a w e s p ó ł r z ã d n o z e s a dzo n é

Zdanié zesadzoné – to zdanié, jaczé zamikô w se dwa abò wicy predikatów, werażonëch òsobòwima fòrmama czasnika. Zesadzoné zdanié
wparłãcziwô w se co nômni dwa pòjedinczné zdania.
Zdanié wespółrzãdno zesadzoné – je sparłãczenim dwùch abò
wicy pòjedincznëch zdaniów i te składowé zdania są òd se gramaticzno
niezanôleżné i wzôjno sã nie òkresliwają. Jedno zdanié mòże sensowno
jistniec bez drëdżégò, np. zdanié Zepchnął jem tedë kòło na sztrąd mòrza
i ùsôdł nad wòdą mòże rozłożëc na dwa zdania składowé: Zepchnął jem
tedë kòło na sztrąd mòrza. Jem ùsôdł nad wòdą. Zdania wespółrzãdno
zesadzoné mògą bëc sparłãczoné wiążëną abò bezwiążënowò.
Tipë zdaniów wespółrzãdno zesadzonëch:
• Zdanié wespółrzãdno zesadzoné parłãczné – zdanié, w jaczim
przedstawioné w òbù zdanich składowëch zamkłoscë wespółjistnieją w jednym czasu i rëmi, np. Zgasył jem tedë ògniszcze i légł sobie.
Parłãczné wiążënë to m.jin.: i, ë, a, ani, tak ... jak i, tak ... jak téż, nié
leno ... ale téż.
diagram: _____ .......... _____
• Zdanié wespółrzãdno zesadzoné procëmstawné – zdanié, w jaczim zamkłoscë składowëch zdaniów są w procëmstawnym
ùprocëmnienim, np. A nie nosył jem ji na plecach, le wòzył w wòzykù.
Procëmstawné wiążënë to m.jin.: ale, le, równak, zôs.
diagram: _____›..........‹_____
• Zdanié wespółrzãdno zesadzoné rozparłãczné – zdanié,
w jaczim zamkłoscë wëstąpiwającé w jednym składowim zdanim
wëłącziwają równoczasné wëstąpiwanié zamkłosców drëdżégò ze skła-

158

dowëch zdaniów, np. Pùdã do kina abò pòczëtóm ksążkã. Rozparłãczné wiążënë to m.jin.: abò, bądz.
diagram: _____‹..........›_____
• Zdanié wespółrzãdno zesadzoné wënikòwé – zamkłosc
drëdżégò składowégò zdaniô wënikô z zamkłoscë pierszégò składowégò zdaniô, drëdżé składowé zdanié je òmówienim tegò, co òstało
zamkłé w pierszim zdanim, abò ùszczegółowienim pierszégò zdania,
np. Jidą blónë, tak tej bãdze deszcz. Wënikòwé wiążënë to m.jin.: wic,
wiãc, tak tej, në tej.
diagram: _____›..........›_____
• Zdanié wespółrzãdno zesadzoné włączné – zdanié, w jaczim
zamkłoscë składowëch zdaniów są w ùprocëmnienim do sebie równoznaczënkòwé; drëdżé zdanié wëpòwiôdô jistą zamkłosc co pierszé, np.
Jidã witro do teatru, czëlë òbezdrzã czekawé przedstawienié. Włączné
wiążënë i rzeczenia ò wiążënowim znaczenim to m.jin.: czëlë, hewòtno,
jinym słowã, to je, to znaczi.
diagram: _____= = =_____

159

4 .6. z da n i a p ò d r z ã d n o z e s a dzo n é

Zdanié pòdrzãdno zesadzoné – skłôdô sã co nômni z dwùch pòjedincznëch zdaniów, z chtërnëch jedno je nadrzãdnym zdanim, a drëdżé
je w ùprocëmnienim do niegò pòdrzãdnym zdanim. Pòdrzãdnosc
wërôżô sã w gramaticzny i semanticzny zanôleżnoce. Zdanié nadrzãdné je sparłãczoné z pòdrzãdnym za pòmòcą wiążënów abò wzglãdnëch
zamionów.
4.6.1.
Zdania pòdrzãdno zesadzoné subiektowé
Zdanié pòdrzãdno zesadzoné subiektowé – wëstąpiwô tedë,
jeżlë pòdrzãdné zdanié mô fùnkcjã subiektu w nadrzãdnym zdanim.
Tak tej pòdrzãdné zdanié zastãpiwô subiekt nadrzãdnégò zdaniô i òdpòwiôdô na pëtania: chto?, co? Pòdrzãdné zdania subiektowé parłãczą
sã z nadrzãdnyma zdaniama za pòmòcą wzglãdnëch zamionów: chto, co,
chtëren, jaczi, czij, abò za pòmòcą wiążënów: że, żebë, cobë, abë.
Przëkładë zdaniów pòdrzãdno zesadzonëch subiektowëch:
1 pòdrzãdné
2 nadrzãdné
Chto pò wsë chòdzy, chòdzy bez wieczerzë spac.

1 nadrzãdné
2 pòdrzãdné
Wedôwô mie sã, że czëjã harmónijny spiéw.

160

4.6.2.
Zdania pòdrzãdno zesadzoné òrzecznikòwé
Zdanié pòdrzãdno zesadzoné òrzecznikòwé – wëstąpiwô, jeżlë pòdrzãdné zdanié mô fùnkcjã òrzecznika w nadrzãdnym zdanim.
Pòdrzãdné zdanié zastãpiwô jistnikòwi òrzecznik nadrzãdnégò zdaniô i òdpòwiôdô na pëtania: kim je?, czim je?, abò zastãpiwô òno znankòwnikòwi òrzecznik nadrzãdnégò zdaniô i òdpòwiôdô na pëtania:
jaczi je?, jakô je?, jaczé je? Pòdrzãdné zdania òrzecznikòwé parłãczą
sã z nadrzãdnyma zdaniama za pòmòcą wzglãdnëch zamionów: kim,
czim, jaczi, jakô, jaczé, chtëren, chtërna, chtërno, chtërne abò za pòmòcą
wiążënë: że.
Przëkładë zdaniów pòdrzãdno zesadzonëch òrzecznikòwëch:
1 nadrzãdné
2 pòdrzãdné
Ta mùzyka bëła takô, jaką jô mia w swòji wëòbrazni.

1 nadrzãdné
2 pòdrzãdné
Je òna dlô mie tim, czim nënka dlô dzecka.

4.6.3.
Zdania pòdrzãdno zesadzoné dofùlowaniowé
Zdanié pòdrzãdno zesadzoné dofùlowaniowé – wëstąpiwô
tedë, jeżlë pòdrzãdné zdanié mô fùnkcjã dofùlowaniô w nadrzãdnym
161

zdanim. Tak tej pòdrzãdné zdanié zastãpiwô dofùlowanié nadrzãdnégò zdaniô i òdpòwiôdô tak jak dofùlowanié na pëtania zanôleżnëch
przëpôdków: kògò?, czegò?, kòmù?, czemù?, kògò?, co?, z kim?, z czim?, ò
kim?, ò czim? Pòdrzãdné zdania dofùlowaniowé parłãczą sã z nadrzãdnyma zdaniama za pòmòcą wzglãdnëch zamionów: temù, tegò abò za
pòmòcą wiążënów: że, żebë, cobë, abë.
Przëkładë zdaniów pòdrzãdno zesadzonëch dofùlowaniowëch:
1 pòdrzãdné
2 nadrzãdné
Kòmù je namienioné, temù nie minie.

1 nadrzãdné 2 pòdrzãdné
Mëszlã ò tim, żebë skùńczëc wëższą szkòłã.

4.6.4.
Zdania pòdrzãdno zesadzoné przëdôwkòwé
Zdanié pòdrzãdno zesadzoné przëdôwkòwé – wëstąpiwô
tedë, jeżlë pòdrzãdné zdanié mô fùnkcjã przëdôwkù w nadrzãdnym
zdanim. Pòdrzãdné zdanié przëdôwkòwé – to taczé pòdrzãdné zdanié,
jaczé je òkreslenim jistnika abò znankòwnika w zdaniu nadrzãdnym.
Tak tej pòdrzãdné zdanié zastãpiwô przëdôwk nadrzãdnégò zdaniô
i òdpòwiôdô na pëtania: jaczi?, chtëren?, czij?, wiele?, kùli? Pòdrzãdné
zdania przedôwkòwé parłãczą sã z nadrzãdnyma zdaniama za pòmòcą
wzglãdnëch zamionów: chtëren, jaczi, co abò za pòmòcą wiążënów: że,
żebë, cobë, abë.

162

Przëkładë zdaniów pòdrzãdno zesadzonëch przëdôwkòwëch:
1 nadrzãdné
2 pòdrzãdné
Jesz pò nim stojała za rzéką góra przidkô, na chtërny nick nie rosło.

1 nadrzãdné
2 pòdrzãdné
A jô czuł taką słabòsc w gnôtach, żem légł na wznak.

4.6.5.
Zdania pòdrzãdno zesadzoné òkòlnikòwé
Zdanié pòdrzãdno zesadzoné òkòlnikòwé – wëstąpiwô tedë,
jeżlë pòdrzãdné zdanié mô fùnkcjã òkòlnika w nadrzãdnym zdanim.
Tak tej pòdrzãdné zdanié zastãpiwô òkòlnik nadrzãdnégò zdaniô i òdpòwiôdô na pëtania: gdze?, skąd?, czedë?, jak?, pò co?, dlôcze?
Midzë òkòlnikòwima zdaniama z pòzdrzatkù na jich znaczënk wëapartniwô sã:
• zdania òkòlnikòwé célu
• zdania òkòlnikòwé czasu
• zdania òkòlnikòwé môlu
• zdania òkòlnikòwé spòsobù
• zdania òkòlnikòwé stãpnia i miarë
• zdania òkòlnikòwé przëczënë
• zdania òkòlnikòwé zastrzedżi
• zdania òkòlnikòwé przëzwòleniô

163

4.6.5.1.
Zdania òkòlnikòwé célu
Zdanié òkòlnikòwé célu – wëstąpiwô tedë, czej pòdrzãdné zdanié
zastãpiwô òkòlnik célu nadrzãdnégò zdaniô i tak jak òn òdpòwiôdô na
pëtania: za czim?, w jaczim célu? Zdania òkòlnikòwé célu parłãczą sã
z nadrzãdnyma zdaniama za pòmòcą wiążënów: cobë, żebë, abë, że. Są
wiążënowima zdaniama.
Przëkładë zdaniów pòdrzãdno zesadzonëch òkòlnikòwëch célu:
1 nadrzãdné
2 pòdrzãdné
Wëdobéł grëbą ksãgã, cobë z ni pòspiewac.

1 nadrzãdné
2 pòdrzãdné
Zaczął mediczné sztudia, cobë òstac doktorã.

4.6.5.2.
Zdania òkòlnikòwé czasu
Zdanié òkòlnikòwé czasu – wëstąpiwô tedë, czej pòdrzãdné zdanié
zastãpiwô òkòlnik czasu nôrzãdnégò zdaniô i tak jak òn òdpòwiôdô na
pëtania: czedë?, òdkąd?, dopòczi?, jak długò? Zdania òkòlnikòwé czasu
parłãczą sã z nadrzãdnyma zdaniama za pòmòcą wzglãdnëch zamionów np. czej, czedë, dopòczi i za pòmòcą wiążënë że.

164

Przëkładë zdaniów pòdrzãdno zesadzonëch òkòlnikòwëch czasu:
1 pòdrzãdné
2 nadrzãdné
Czej zaczãło swiécec słuńce, dzecë wëbiegłë redosno ze szkòłë.

1 nadrzãdné
2 pòdrzãdné
Éwa wiedno sã òbrócëła plecama, czej na mie nie zdrzała.

4.6.5.3.
Zdania òkòlnikòwé môlu
Zdanié òkòlnikòwé môlu – wëstąpiwô tedë, czej pòdrzãdné zdanié
zastãpiwô òkòlnik môlu nadrzãdnégò zdaniô i tak jak òn òdpòwiôdô
na pëtania: gdze?, skąd?, dokąd?, jak dalek? Zdania òkòlnikòwé môlu
parłãczą sã z nadrzãdnyma zdaniama za pòmòcą wzglãdnëch zamionów: gdze, skąd, skądka, dokąd. Są wzglãdnyma zdaniama.
Przëkładë zdaniów pòdrzãdno zesadzonëch òkòlnikòwëch môlu:
1 nadrzãdné
2 pòdrzãdné
Szedł jem pò mòje bótë tam, gdze jem je zgùbił.

165

1 nadrzãdné
2 pòdrzãdné
Nie chòdzã tam, gdze przëbôczëłë mie sã ne dëchë ze stôrégò zómkù.

4.6.5.4.
Zdania òkòlnikòwé spòsobù
Zdanié òkòlnikòwé spòsobù – wëstąpiwô tedë, czej pòdrzãdné
zdanié zastãpiwô òkòlnik spòsobù nadrzãdnégò zdaniô i tak jak òn òdpòwiôdô na pëtania: jak?, w jaczi spòsób? Zdanié òkòlnikòwé spòsobù
parłãczi sã z nadrzãdnym zdanim za pòmòcą wzglãdnégò zamiona jak
i za pòmòcą wiążënów: cobë, żebë, abë, że.
Przëkładë zdaniów pòdrzãdno zesadzonëch òkòlnikòwëch spòsobù:
1 nadrzãdné 2 pòdrzãdné
Zrobi tak,
jak przenôlégô.

1 nadrzãdné 2 pòdrzãdné
Tak pòstãpùj, żebë swiatu z tobą bëło dobrze.

166

4.6.5.5.
Zdania òkòlnikòwé stãpnia i miarë
Zdanié òkòlnikòwé stãpnia i miarë – wëstąpiwô tedë, czej
pòdrzãdné zdanié zastãpiwô òkòlnk stãpnia i miarë nadrzãdnégò zdaniô
i tak jak òn òdpòwiôdô na pëtania: w jaczim stãpniu?, jak baro?, wiele?,
wiele razy? Zdania òkòlnikòwé stãpnia i miarë parłãczą sã z nadrzãdnyma zdaniama za pòmòcą wzglãdnëch zamionów: jak, czim, wiele, co i za
pòmòcą wiążënów: że, żebë, cobë, nigle, niżle, niż.
Przëkładë zdaniów pòdrzãdno zesadzonëch òkòlnikòwëch stãpnia
i miarë:
1 pòdrzãdné
2 nadrzãdné
Czim wicy kògòs w żëcym òbôczisz, tim wicy mdzesz miec wspòminków.

1 nadrzãdné
2 pòdrzãdné
Zrobiło sã tak cemno, jak bë bëła głãbòkô noc.

4.6.5.6.
Zdania òkòlnikòwé przëczënë
Zdanié òkòlnikòwé przëczënë – wëstąpiwô tedë, czej pòdrzãdné
zdanié zastãpiwô òkòlnik przëczënë nadrzãdnégò zdaniô i tak jak òn òdpòwiôdô na pëtania: dlôczë?, z jaczi przëczënë?, czemù?, pò co? Zdania
pòdrzãdné òkòlnikòwé przëczënë parłãczą sã z nadrzãdnyma zdaniama za
pòmòcą wiążënów: że, bò. Są wiążënowima zdaniama.
167

Przëkładë zdaniów pòdrzãdno zesadzonëch òkòlnikòwëch przëczënë:
1 nadrzãdné
2 pòdrzãdné
Ale smiôc sã nie mdzesz, bò swiãtą prôwdã môsz przed sobą.

1 nadrzãdné 2 pòdrzãdné
Ceszã sã baro, że je snôżé wiodro.

4.6.5.7.
Zdania òkòlnikòwé zastrzedżi
Zdanié òkòlnikòwé zastrzedżi – wëstąpiwô tedë, czej pòdrzãdné
zdanié zastãpiwô òkòlnik zastrzedżi nadrzãdnégò zdaniô i tak jak òn
òdpòwiôdô na pëtania: pòd jaką zastrzegą?, w jaczim wëpôdkù? Zdania
òkòlnikòwé zastrzedżi parłãczą sã z nadrzãdnyma zdaniama za pòmòcą
wiążënów: jeżlë, czej, czedë, jak, żebë, cobë. Są wiążënowima zdaniama.
Przëkładë zdaniów pòdrzãdno zesadzonëch òkòlnikòwëch zastrzedżi:
1 pòdrzãdné
2 nadrzãdné
Jeżlë mdzesz sã systematiczno ùczëła, tej zdôsz pòzytiwno egzaminë.

168

1 pòdrzãdné
2 nadrzãdné
Jeżlë pòjadã do krôjnë szokòlôdów, tej przëwiozã tobie mléczną szokòlôdã.

4.6.5.8.
Zdania òkòlnikòwé przëzwòleniô
Zdanié òkòlnikòwé przëzwòleniô – wëstąpiwô tedë, czej
pòdrzãdné zdanié zastãpiwô òkòlnik przëzwòleniô nadrzãdnégò zdaniô
i tak jak òn òdpòwiôdô na pëtania: nimò czegò?, wbrew kòmù?, nimò co?
Zdania òkòlnikòwé przëzwòleniô parłãczą sã z nadrzãdnyma zdaniama
za pòmòcą wiążënów: chòc, chòcbë, nimò że. Są wiążënowima zdaniama.
Przëkładë zdaniów pòdrzãdno zesadzonëch òkòlnikòwëch przëzwòleniô:
1 pòdrzãdné
2 nadrzãdné
Nimò że bùten je deszcz, më pòszlë na szpacérã.

1 pòdrzãdné
2 nadrzãdné
Chòc ten knôp je leno piãc lat stôri, ju bëlno czëtô i pisze.

169

4 .7. z da n i a w i e l e r a zo w ò z e s a dzo n é

Zdanié wielerazowò zesadzoné – skłôdô sã co nômni z trzech
pòjedincznëch zdaniów. W òbrëmim wielerazowò zesadzonégò zdaniô składowé zdania mògą bëc wespółrzãdno i pòdrzãdno zesadzoné.
W jich skłôd mògą téż wchadac równowôżniczi zdaniów.

Przëkładë zdaniów wielerazowò zesadzonëch:
1		
2
3
Tej so Adóm pòstawił swiéczkã na szafie, wëjimnął ksążkã, z chtërny òn
		
4
wieczorama lubił spiewac frantówczi, i zaczął nócëc.

1a		
2
1b
We widze, jaczi mie dzysô zapôlił mój dôwny szkólny, nie bëło tëch łiszczącëch
		
3
parmieni słuńca z dzectwa, ale za to òn mie prowadzył widama nocnëch
		
4
5
gwiôzdów i rozjasnił drogã, chtërną mógł jem prowadzëc téż jinëch lëdzy do
mądrotë.

170

		

4 . 8 . m i o n o c z a s n i kò w i ró w n o w ô ż n i k

z da n i ô j a k n o s k ł a d n i k
z e s a dzo n ëc h z da n i ó w

Mionoczasnikòwi równowôżnik zdaniô – je to przëczasnikòwi mionoczasnik, terôczasny abò ùprzédny, razã z òkresliwającyma gò słowama,
jaczi w zdanim pòdrzãdno zesadzonym zastãpiwô pòdrzãdné zdanié òkòlnikòwé abò w zdanim wespółrzãdno zesadzonym zastãpiwô jedno ze zdaniów wespółrzãdnëch. W zdanim pòdrzãdno zesadzonym przëczasnikòwi
mionoczasnik i predikat w nadrzãdnym zdanim mùszą òdnaszac sã do
negò samégò subiektu.
• Przëkładë mionoczasnikòwégò równowôżnika zdaniô òkòlnikòwégò
czasu:
Rzekłszë te słowa, òna kąsk zbladła.
Jidącë nazôd ze szkòłë, òn òdwiedzył drëcha.
• Przëkładë mionoczasnikòwégò równowôżnika zdaniô òkòlnikòwégò
przëczënë:
Zachòrowawszë na anginã, òn ni mógł jic do robòtë.
Aniela systematiczno sã ùczëła, chcącë dobrze zdac egzaminë.
• Przëkładë mionoczasnikòwégò równowôżnika zdaniô òkòlnikòwégò
przëzwòleniô:
Nie znawszë sã na rzeczë, òn nie przëznôł sã do tegò.
Nawet ni mającë gazétniczégò wësztôłceniô, òn mógł robic w radiu.
• Przëkładë mionoczasnikòwégò równowôżnika zdaniô òkòlnikòwégò zastrzedżi:
Wëgrawszë w totolotka, jô bë kùpił aùtół.
Ùczącë sã dzéń w dzéń, dobądzesz zwënégã.
• Przëkłôd mionoczasnikòwégò równowôżnika zdaniô òkòlnikòwégò spòsobù:
Òn wanożił pò lese, nijak sã nie spieszącë.
• Przëkłôd mionoczasnikòwégò równowôżnika zdaniô wespółrzãdno zesadzonégò parłãcznégò:
Òn béł tam do rena, pòmôgającë starszim.
Mionoczasnikòwi równowôżnik zdaniô mòże przesztôłcëc w zdanié zamikającé w se òsobòwą fòrmã czasnikã. Przëmiôrowò w nôslédnym zdanim
171

pòdrzãdno zesadzonym òkòlnikòwim czasu pòdrzãdnym składnikã je
mionoczasnikòwi równowôżnik zdaniô: Òddzãkòwawszë sã, òn òdjachôł
furmanką, a całé to zdanié mòże òstac przesztôłconé na taczi ôrt, że òbù
składowëch dzélach zdaniô mdze ùżëtô òsobòwô fòrma czasnika: Czedë òn
sã òddzãkòwôł, òdjachôł fùrmanką.
4 .9. s z ë k s ł o w ó w w z da n i m

Szëk słowów – to pòsobica słowów w gwësnym zdanim. Kaszëbsczi
jãzëk je fleksyjnym jãzëkã, co parłãczi sã z tim, że ùprocëmnienia midzë słowama są wërôżóné w pierszi rédze przez zjinakòwé kùnôszczi.
W kaszëbiznie szëk nie je sprawą jaż tak dërżéniową dlô pòprawnégò
rozmieniô zdaniô, je òn przëmiérzno swòbódny, chòc nié czësto dowólny. Pòrządk słowów je zanôleżny òd tegò, na co w zdanim chcemë dac
òsoblëwi bôczënk, òd kòntekstu wëznaczonégò przez pòprzédné zdanié,
òd ritmicznégò rësznika. Òglowô regla je takô, że w bezpòstrzédnym
sąsedztwie miałobë sã nachadac słowò òkresliwającé i òkresliwóné. Òdstąpienié òd tegò prawidła mòże sã zdarzëc, le tedë mómë do ùczinkù z inwersją, tak nazéwónym przestawnym szëkã. Wjimné problemë
szëkù słowów tikającé sã kònkretnëch partów zdaniô w kaszëbiznie są
przedstawioné niżi:
a) W kaszëbsczim jãzëkù colemało karno subiektu wëstąpiwô przed karnã predikatu: Dzéń béł kòmùdny i nieùbëtny przez wiater. Szëk ten
mòże równak ùkładac sã òpaczno, przede wszëtczim w célu pòdsztrëchniãcô predikatu.
b) Znankòwnikòwi przëdôwk nôczãscy wëstąpiwô w kaszëbiznie przed
jistnikã, np. głãbòczi las, chòc nôtërny je téż szëk drëgòstronowi, gdze
jistnik je dóny wprzódk znankòwnikòwégò przëdôwkù, np. cerpienié
ùrzasné. Jistnikòwi przëdôwk, genetiwòwi przëdôwk i przëmionowi
przëdôwk nachôdają sã w zdanim pò słowie òkresliwónym, np. technik
elektronik, bùdelka wina, stréflë z wełnë; dlô sztélistnëch célów pòsobica
ta mòże bëc zjinaczonô. Klasyfikùjący przëdôwk, wëstąpiwający w terminach, je ùmôlowóny z reglë pò òkresliwónym jistnikù, np. gòril górsczi.
172

c) Dofùlowanié colemało nachôdô sã kòl słowa, jaczé òno òkresliwô:
Cëzy paróbk trzëmôł bat i latarniã. Jeżlë subiekt i dofùlowanié mają
taką samą fòrmã, tj. jeżlë nominatiw je równy akùzatiwòwi, tej subiekt
mùszi wëstąpic przed dofùlowanim, np. Dzecë spiéwają piesnie, a nié:
Piesnie spiéwają dzecë.
d) Òkòlnik wësłowiony przëczasnikã nôczãscy nachôdô sã przed czasnikã, np. Jô to bëlno rozmiôł. Za to òkòlnik wërażony przëmionowim
zamionã mòże wëstąpic przed czasnikã abò pò czasnikù, np. Parobcë
weszlë do stodołë. Za jezorã i lasã stojała chëcz (Breza, Treder 1981,
174-180).

Wëjasnienié skrócënkù:
ajk – Atlas językowy kaszubszczyzny i dialektów sąsiednich, oprac. przez Zakład Słowianoznawstwa PAN, pod kierunkiem H. Popowskiej-Taborskiej.
Bibliografiô:
Atlas językowy kaszubszczyzny i dialektów sąsiednich (1964-1978), opracowany przez zespół Zakładu Słowianoznawstwa PAN, pod kierunkiem
Z. Stiebera, od VII zeszytu pod kierunkiem H. Popowskiej-Taborskiej,
z. I-XV, Wrocław.
Bąk P. (2010), Gramatyka języka polskiego. Zarys popularny, Warszawa.
Breza E. (2001), Kaszubszczyzna. Kaszëbizna, seria „Najnowsze dzieje języków słowiańskich”, Opole.
Breza E., Treder J. (1981), Gramatyka kaszubska. Zarys popularny, Gdańsk.
Breza E., Treder J., red. (1975), Zasady pisowni kaszubskiej, Gdańsk.
Ceynowa F. (1879), Zarés do Grammatikj Kaŝébsko-Słovjinskè Mòvé, Poznań.
Ceynowa F. (1998), Kurze Betrachtungen über die kaßubische Sprache, als
Entwurf zur Grammatik, eingeleitet und kommentiert von A. Duličenko &
Lehfeldt, Göttingen 1998.
F. Ceynowa F. (2001), Móje spóstrzeżenjo prze przezeranju wuvog Ismaela Sreznjevskjeho nad móvą kaszebską, [w:] F. Ceynowa, Uwagi
o kaszubszczyźnie, oprac. J. Treder, Mały zbiór wyrazów kaszubskich, oprac.
H. Popowska-Taborska, Wejherowo – Rumia – Pelplin, s. 61-130.
Grammatik, eingeleitet und kommentiert von A. Duličenko & Lehfeldt,
Göttingen, 1998.
Ceynowa F. (2001), Móje spóstrzeżenjo prze przezeranju wuvog Ismaela Sreznjevskjeho nad móvą kaszebską, [w:] F. Ceynowa, Uwagi o kaszubszczyźnie,
oprac. J. Treder, Mały zbiór wyrazów kaszubskich, oprac. H. Popowska-Taborska, Wejherowo – Rumia – Pelplin, s. 61-130.
Długosz-Kurczabowa K., Dubisz S. (1999), Gramatyka historyczna języka
polskiego, Warszawa.
Gołąbek E. (2012-2013), Słownik polsko-kaszubski, t. I, II, III, Gdańsk.
Gòłąbk E. (1997), Wskôzë kaszëbsczégò pisënkù, Gduńsk.
Gòłąbk E. (2005), Kaszëbsczi słowôrz normatiwny, Gdańsk.
174

Grzegorczykowa R., Laskowski R., Wróbel H., red. (1999), Gramatyka
współczesnego języka polskiego. Morfologia, red. Warszawa.
Karlík P., Nekula M., Rusínová Z., red. (2003), Příruční mluvnice češtiny,
Praha.
Klemensiewicz Z., Lehr-Spławiński T., Urbańczyk S. (1964), Gramatyka
historyczna języka polskiego, Warszawa.
Kuryłowicz J. (1960), Uwagi o akcencie kaszubskim, „Slavia Occidentalis”
XX/2, s. 71-77.
Labuda A. (1978, rps), Podręczna gramatyka kaszubska, MPiMKP, rps:
R-4784.
Lorentz F. (1927-1937), Gramatyka pomorska t. I-III, wyd. I, Poznań.
Majkowski A. (1937, rps), Gramatyka kaszubska, MPiMKP, rps: R 696.
Majkowski A. (1960, mps), Gramatyka kaszubska, przëgòtowôł F. Marszałkowski, MPiMKP, rps: R-697.
Makurat H. (2014), Interferencjowé przejinaczi w gôdce bilingwalny spòlëznë
Kaszub, Gdańsk.
Makurat H. (2014a), Sufiks -izna / -ëzna i jego funkcje w kaszubszczyźnie,
[w:] Słowotwórstwo dawne i współczesne: materiały szóstej konferencji językoznawczej poświęconej pamięci profesora Bogusława Krei, red. E. Rogowska-Cybulska, E. Badyda, Gdańsk, s. 191-198.
Makurat H. (2015), Cësk słowarza Jana Trepczika na sztôłtowanié sã
terôczasny kaszëbskòjãzëczny lingwisticzny terminologii, „Acta Cassubiana”,
t. XVII, s. 143-151.
Papierz M. (1944), Krótka gramatyka języka słowackiego, Warszawa.
Paždjerski D. V., Chacia E. (2014), Zarys fonetyki języka serbskiego. Szkic
historyczny, dialekty, akcenty, Gdańsk.
Popowska-Taborska H. (1961), Centralne zagadnienie wokalizmu kaszubskiego. Kaszubska zmiana ę ≥ i oraz ĭ, ў, ŭ ≥ ә, Wrocław.
Smoczyński P. (1958), W sprawie zmian k’ – g’ na Kaszubach i w zachodnich
dialektach północno-polskich, „Studia z Filologii Polskiej i Słowiańskiej” III,
s. 61-79.
Sreznevskij I. I. (1997), Zamečanija o narečii kašebskom, publikacija, vstupitelьnaja i primečanija A. D. Duličenko (Estonija), Izvestija AN, Serija Literatury i jazyka, tom 56, nr 1, s. 52-60.
Stieber Z. (1972), O zmianach typu dzban ≥ zban i zwon ≥ dzwon w języku
polskim, „Studia z Filologii Polskiej i Słowiańskiej” XII, s. 81-83.
175

Sychta B. (1965-1976), Słownik gwar kaszubskich na tle kultury ludowej, t.
I- VII, Wrocław.
Ściebora A. (1973), Wymowa samogłosek nosowych w gwarach kaszubskich,
Wrocław.
Topolińska Z. (1963), Kaszubska dyftongizacja *ŏ i jej znaczenie dla rozwoju
wokalizmu kaszubskiego, „Slavia Occidentalis”, t. 23, s. 211-232.
Tréder J. (2014), Spòdlowô wiédzô ò kaszëbiznie, Gduńsk.
Treder J., red. (2006), Język kaszubski. Poradnik encyklopedyczny, Gdańsk.
Trepczyk J. (1994), Słownik polsko-kaszubski, naukowo opracował i aneksem opatrzył J. Treder, t. I i II, Gdańsk.
Wiśniewski M. (2001), Zarys fonetyki i fonologii współczesnego języka polskiego, Toruń.
Wrocławska E. (1974), Kaszubskie czasowniki hipokorystyczne, „Studia z Filologii Polskiej i Słowiańskiej” XIV, s 121-125.

