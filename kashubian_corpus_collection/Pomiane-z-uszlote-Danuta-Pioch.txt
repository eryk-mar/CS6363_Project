Danuta Pioch
Pòmianë z ùszłotë
Ùczbòwnik kaszëbsczégò jãzëka
z serie „Òjczëstô mòwa” (3 dzél)
dlô II etapù ùczbë w spòdleczny szkòle

Podręcznik jest finansowany ze środków budżetu ministra właściwego do spraw oświaty i wychowania
Podręcznik dopuszczony do użytku szkolnego przez ministra właściwego do spraw oświaty i wychowania,
i wpisany do wykazu podręczników przeznaczonych do kształcenia ogólnego mniejszości narodowych,
mniejszości etnicznych oraz społeczności posługującej się językiem regionalnym do nauczania języka
kaszubskiego na II etapie edukacyjnym, na podstawie opinii rzeczoznawców: prof. Marka Cybulskiego,
mgr Wandy Lew-Kiedrowskiej, dr. Tomasza Karpowicza.
Rok dopuszczenia: 2021
Nr dopuszczenia: 1127/3/2021
Konsultacja historyczna, opracowanie komentarzy historycznych: dr Michał Kargul
(s. 20–21; 24; 29; 30; 32; 46; 47; 52; 53; 54; 55; 62; 69; 75; 77–78)
Korekta: dr Dariusz Majkowski
Koordynacja wydawnicza i redakcja techniczna: Lucyna Radzimińska
Redakcja graficzna, skład i projekt okładki: Agata Przybylska
Opracowanie map: CartoTeam
Wydawca i Autorka składają podziękowania Muzeum Piśmiennictwa i Muzyki Kaszubsko-Pomorskiej
w Wejherowie za zgodę na udostępnienie Pocztu pisarzy kaszubskich autorstwa Stanisława Jankego, Macieja
Tamkuna oraz za udostępnienie kalendarza ściennego (wstążkowego) na rok 1974 z medalionami książąt Pomorza
Gdańskiego wg. projektu Wawrzyńca Sampa, wyd. I 1973, WAG na zlecenie ZKP.
Wydawca i Autorka składają podziękowania panu Maciejowi Tamkunowi za zgodę na umieszczenie portretów
pisarzy kaszubskich.
Wydawca i Autorka składają podziękowania Janinie Borchmann oraz Bibliotece i Centrum Kultury Gminy Wejherowo
za zgodę na umieszczenie obrazów poplenerowych zawartych w książce Inspiracje malarskie literaturą kaszubską.
ZKP składa podziękowania pani Weronice Korthals-Tartas, Rafałowi Rompca i zespołowi Focus oraz Tatianie Slowi
– The Rozmish, za wyrażenie zgody na udostępnienie wersji oryginalnych piosenek w załączonej do podręcznika
w celach edukacyjnych płycie z materiałami dźwiękowymi.
Ilustracja autorstwa Wawrzyńca Sampa (strona tytułowa rozdz. IV, s. 115) pochodzi z publikacji: Aleksander
Majkowski, Żëcé i przigòdë Remùsa, wyd. ZKP, Gdańsk 2020 r.
Zdjęcia i ilustracje: Joanna Grudnik (s. 9, 43, 88, 120, 222), Wanda Lew Kiedrowska (s. 23, 25 Węsiory), Lech
Zdrojewski (s. 25 Odry); Aleksandra Miloch (s. 56, 58, 81, 217, 218 Dwór Artusa); Karolina Zajączkowska (s. 56); arch.
ZG ZKP (s.169); Arkadiusz Wegner, arch. ZG ZKP (s. 57, 65, 84, 110, 112, 187, 188, 191); Józef Belgrau (s.72); Lucyna
Radzimińska (s. 80, 81, 96, 100); Paulina Węsierska, arch. Zespołu Pieśni i Tańca „Sierakowice” (s.111); unsplash:
Judy Vos (s. 6), Ludomił Sawicki (s. 10), Maxx Gong (s. 18), Krystal Ng (s. 20), Diego PH (s. 27), Joanna Stołowicz
(s. 44), Olivier Guillard (s. 44), Yoann Houareau (s. 44), Bruce Mars (s. 44), Luca Baggio (s. 65), Tim Mossholder
(s. 72), Axel Holen (s. 76), Stephen Crowley (s. 84), Ryan Loughlin (s. 86), Tan Erica (s. 105), Tim Rebkavets (s. 120),
Artur Rutkowski (s. 124), Aaron Burden (s. 129), Francesco Ungaro (s. 133), Jakub Skafiriak (s. 137), Patrick Fore
(s. 141), Rafael Garcin (s. 145), Kent Pilcher (s. 149), Bacila Vlad (s. 166); polona.pl (dostęp: marzec 2021): tinyurl.
com/sw-barbara (s. 30), tinyurl.com/do-kaszub (s.34), tinyurl.com/swietopelkii (s.49), tinyurl.com/piersciensredniowieczny (s.50), tinyurl.com/przemyslawii (s. 65), tinyurl.com/dabrowka-matejko (s.69), tinyurl.com/port-hel
(s.89), tinyurl.com/krzyzak-ubior (s.93), tinyurl.com/mistrz-zakonu (s. 94), tinyurl.com/kunigas-ijk (s. 94), tinyurl.
com/katharinenkirche-danzig (s. 96), tinyurl.com/lokietek (s. 101), tinyurl.com/lokietek-plowce (s.101), tinyurl.
com/lokietek-matejko (s.104), tinyurl.com/zamek-swiecie (s.105), tinyurl.com/zamek-swiecie-2 (s.106), tinyurl.
com/kosciol-sw-katarzyny (s.114), tinyurl.com/szwajcaria-kaszubska (s.148), tinyurl.com/chustka-kaszubska
(s.158); wikipedia (dostęp: marzec 2021): tinyurl.com/swietowit (s. 13; CC BY-SA 3.0 de), tinyurl.com/barnim-iii
(s. 36), tinyurl.com/barnim-i-pieczec (s.36), tinyurl.com/bazylika-oliwa (s. 80, 91, 218; CC BY-SA 4.0), tinyurl.
com/pomnikksazat (s. 51, 90, 216; CC BY-SA 3.0), tinyurl.com/msciwoj (s.61); https://mbp.tczew.pl/wp-content/
uploads/2019/12/tczew-w-czasie-i-przestrzeni-konkurs-historyczny-2019.pdf (s.77)
© Zrzeszenie Kaszubsko-Pomorskie | Gdańsk 2021
Wydawca: Zrzeszenie Kaszubsko-Pomorskie
ul. Straganiarska 20-23 | 80-837 Gdańsk
www.kaszubi.pl | biuro@kaszubi.pl
isbn 978-83-66820-08-1

Danuta Pioch

Pòmianë z ùszłotë
Ùczbòwnik kaszëbsczégò jãzëka
dlô II etapù ùczbë w spòdleczny szkòle

Spisënk zamkłoscë

1. Dôwné dzeje Kaszëbów

Na przëwitanié – wanoga je dobrô na wszëtkò

• 6

I • Dzeje Kaszëbów w legendowim widze
1. Dôwné dzeje Kaszëbów

• 10

2. W swiece bóżków słowiańsczich

• 13

3. Dëchë z kaszëbsczi demónologie

• 18

4. Jantarowi skôrb

• 20

5. Môle tajemny mòcë we Wãsorach i Òdrach

• 23

6. Prawò bitë

• 27

7. Swiãtô Barbara w Pòmòrsce

• 30

8. Skądka pòzwa Kaszëbë?

• 34

9. Dôwné karna i plemiona słowiańsczé

• 39

10. Ò biôłim dëchù Òrmùzdze i czôrnym Arimanie

• 43

11. Chto i czedë òchrzcył Kaszëbów?

• 45

12. Pòdrechòwanié rozdzélu I

• 48

II • Kaszëbsczi ksyżëcowie
1. Gduńskô dinastiô ksążãt

• 50

2. Zrzeszonëch naju nicht nie złómie

• 54

3. Wòjnë ksãca Swiãtopôłka z Krzëżôkama

• 58

4. Mestwinów zôpis

• 61

5. Òstatnô Gwiôzdka Mestwina

• 65

6. Białczi z ksążãcégò rodu – Damroka

• 69

7. Witosława – pòdwëższô klôsztorniców

• 72

8. Czôrnô Małgòrzata

• 76

9. Gduńsk – stôri ksążãcy gard

• 80

10. Pòmòrzôcë na mòrzu

• 84

11. Pòdrechòwanié rozdzélu II

• 90

zdrzë

słëchôj

projekt

piszë

rób w pôrach

platka

czëtôj

rób w karnie

kartë do kserowaniô

spiewôj

dłëgszô robòta

gadôj

dlô chãtnëch

III • Na krzëżacczi ôrt
1. Krzëżôcë we Gduńskù

• 94

2. Krwawô wòda w Reduni

• 97

3. Całô nôdzeja w królu

• 101

4. Na krzëżacczi ôrt

• 105

5. Co Kaszëbóm dozwòlało przetrwac?

• 109

6. Pòdrechòwanié rozdzélu III

• 113

IV • W Remùsowim swiece
1. Remùsa pierszé pòtkanié z królewiónką

• 117

2. Kòl zapadłégò zómkù

• 120

3. Ò trzech ùkôzkach

• 124

4. Czë rozmiejemë ùwôżno czëtac?

• 129

5. Robòta dlô pòkòleniów

• 133

6. Òrmùzdowô skra

• 137

7. Zasëpóné ògniszcze

• 141

8. Zaklãtô królewiónka – chto to je?

• 145

9. Czemù Remùs nie wëbawił królewiónczi?

• 149

10. Pòdrechòwanié rozdzélu IV

• 153

V • Wczora, dzys i witro Kaszëbów
1. Kaszëbskô tradicjô

• 158

2. Na ùbrzegù żëcô

• 160

3. Përznã prôwdë ò lëdzach

• 162

4. Skądka wzãłë sã dwa biôłé kôłpie?

• 166

5. Kaszëbskô religijnota

• 168

6. Ò òdpòwiedzalnoce

• 171

7. Szlachetné zdrowié…

• 173

8. Krëjamnota lëdzczégò stwòrzeniô

• 176

9. Próżnô beczka głosno trzôskùje

• 179

10. Ò przemijanim

• 183

11. Wczora, dzys i witro Kaszëbów

• 186

12. Pòdrechòwanié rozdzélu V

• 189

Na przëwitanié – wanoga
je dobrô na wszëtkò

Wprowadzenié do tematu
Rzeczta, co widzyta na òdjimkù. Jaczé są waje wspòminczi z latnëch feriów?
Zaczinómë naje roczné wanożenié: pò kartach ùczbòwnika, pòmòcnëch ksążkach, szkòłowëch
òbrëmiach i téż pò Kaszëbach. Przédnym célã bãdze pòznôwanié rodny mòwë, ale téż bãdzemë
zbiérelë wiédzã, cwiczëlë rozmajité ùmiejãtnoscë i szëczi.
Czëtôjta, co ò wanodze i wanożenim je napisóné w słowarzu Bernata Sëchtë. Pò przeczëtanim
rzeczta, jak sã czëtało nen tekst i co sprôwiało nôwikszé jiwrë, a szkólny òbjasni, skądka te jiwrë
sã wzãłë.

Zapiszta w zesziwkù hasło wanoga, ale w dzysdniowim lëteracczim jãzëkù.

Gramatika
Kaszëbsczi jãzëk lëteracczi to normalizowóny i sztandarizowóny twór, co mô doprowadzëc
pisóné tekstë do jedny ùstalony pòstacë. Bez taczégò dzejaniô drãgò bë bëło zapisëwac
tekstë w rozmajitëch òdmianach gôdóny kaszëbiznë.
Czë znajeta jesz jaczés jiné jãzëczi, co jak kaszëbizna, pòsługiwają sã (òkróm wiele môlowëch
òdmianów) jednym sztandarizowónym, lëteracczim jãzëkã?

6

Ùczbienié
Janusz Mamelsczi, Wanoga
Kùreszce më rëszëlë na klasową wanogã. To cë bëła ale ùcecha!
Reno tatk mie sã spitôł:
– A dze wa, Mackù, jedzeta?
– Nad mòrze, tatkù, nad nasz Bôłt. […] Szkólnô nama rzekła, że
më mùszimë òbezdrzec jiné dzéle Kaszëb i je pòznac, jich historiã
i…, i jiné rzeczë.
– Kò tej le jedzta. Mùsz je mùsz – òdrzekł tatk. […]
Pierszi przëstónk béł w Piôsznicë. Tam më wjachelë do taczégò
wiôldżégò lasa, a tej nama kôzelë wëlażac. W tim lese bëłë grobë
Kaszëbów i jinëch pòmòrdowónëch przez Miemców. Bez 12 tësãcy
lëdzy. […]
Drëdżi przëstónk më mielë kąsk dali, w Krokòwie. Tam më òbzérelë fejn zómk i ògród. […]
Z Krokòwë më jachelë do klôsztoru w Żôrnówcu. Pózni jesz përzinkã dali, òbzerac stôrą pòlskò-miemiecką grańcã. Na òstatkù më zajachelë do Pilëców. […]
Jesz tegò samégò dnia wieczór më so szlë na plażã. […] Szpacéra
plażą nama sã fejn ùda, më doszlë jaż do blizë w Rozewim, a nazôd
më szlë wedle przedwòjnowi pòlsczi aùtostradë, jakô łącza Wiôlgą
Wies z Pilëcama. Pò pôłnim më bëlë jachóny do Wiôldżi Wsë. Tam
më òbzérelë rëbacczi pòrt, më bëlë wëlazłi na wieżã w Dodomie
Rëbôka, pózni më szlë na alejã gwiôzdów spòrtu, a na kùńcu jesz sã
kąpelë w basenie w Cétniewie. […]
Trzecégò dnia më pòcygnãlë jaż na Hél. Tam më nôprzód w mùzeùm òbzérelë wiôldżé miemiecczé kanónë z drëdżi wòjnë. Pózni
më òbzérelë pòlsczé kanónë, a pò drodze jesz rusczé kanónë. […]
Pózni më jesz so szlë przeńc do hélsczégò pòrtu, pòtemù òbzerac zelińtë i jesz do Rëbacczégò Mùzeùm.
Jak më jachelë nazôd, tej më jesz stanãlë w Swiecënie.
– Tu w tim placu w 1462 rokù bëła wiôlgô biôtka Krzëżôków
z Pòlôchama – tłómacza nama szkólnô. […]
Znądka më ju jachelë prosto dodóm. A jak jô ju wlôzł do chëczë,
tej tatk mie sã spitôł tak jak wiedno, czej jô przëjéżdżôł nazôd
z jaczis wanodżi:
– Je cë terô lepi, synkù?
A jô jemù òdrzekł tak jak wiedno:
– Jo, tatkù, jô wiele widzôł i wiele sã naùcził. Dzãkùjã, że Wë mie
pòzwòlëlë jachac.
– To je dobrze, że të jachôł. Tej-sej człowiek mùszi sã z chëczów
rëszëc, bò jinaczi òn bãdze jak nen kam, czim dłëżi òn leżi na jednym placu, tim barżi mechã òbłazy.

Janusz
Mamelsczi
Szkólny (téż kaszëbsczégò
jãzëka), pisze wiérztë
i prozatorsczé dokazë,
tłómôcz ùsôdzków na
kaszëbsczi jãzëk (m.jin. Treny
Jana Kòchanowsczégò /
Jiscënczi); gromadzy
i òbrôbiô legendë rodny
zemi i wëdôwô w pòstãpnëch
zbiérach; aùtor cyklu snôżich
pòwiôstków ò Mackù,
zebrónëch i wëdónëch
w jedny pùblikacje.

J. Mamelski, Mack, Gduńsk 2016, s. 94–100.

7

Na przëwitanié – wanoga je dobrô na wszëtkò

1

Na spòdlim tekstu zdzejôjta terôzka lińcuchòwą òpòwiôstkã na temat tegò, co sã wëdarzëło.
Szkólny zaczinô tak: Jednégò dnia klasa Macka wëjacha na wanogã.
Pòstãpny szkòłownik pòwtôrzô to zdanié i dodôwô do niegò swòje. Tak robią dalszi pòwiôdôcze,
jaż òpòwiedzą całi tekst.

2 Zróbta plakat na spòdlim tekstu wedle taczégò mùstru (wszëtczé môle zwanożoné przez klasã
Macka zapiszta dokòła słowa wanoga):
òdjimk z tegò placa • òpisënk • plac • môl • Wanoga • môl • plac • òpisënk • òdjimk z tegò placa
3

Nalézta w slédnym akapice słowò, jaczégò Mack ùżił, zwrôcającë sã do tatka.

Gramatika
W kaszëbsczi rodzënie, i òglowò w żëcym, starszim nôleżi sã wiôldżé ùwôżanié. Przëcwierdzô
to jesz dërchã ùżiwónô wzglãdã nich pòstac słowa Wë – zaòstałosc dôwny dëbeltny lëczbë, tzw.
pòczestnô fòrma (łac. pluralis maiestaticus). W zdaniach to mòże wëzdrzec tak:
Bëlë Wë, mëmkò, w krómie?
Môce Wë to tatkù widzóné?
Mòże téż nie ùżëwac słowa Wë, a swòje ùwôżanié dlô òsobë wërazëc specjalno dobróną pòstacą
czasnika, np. Pòjce, mëmkò, do chëczi.

Bôczë, że jinaczi òdmieniwô sã słowò Wë, a czësto jinaczi wa:
Nazéwôcz
Rodzôcz
Dôwôcz
Winowôcz
Nôrzãdzôcz
Môlnik
Wòłôcz

chto? co?
kògò? czegò?
kòmù? czemù?
kògò? co?
(z) kògùm? czim?
(ò) kògùm? czim?
ò

Wë
wa
Was
waju, waji
Wami / Wóm wama
Was
waji
Wami
wama
Was
waji
Wë
wa

4 Napiszta lëst do swòji starczi ò tim, jak wa ze starszima wanoża òb czas latnëch feriów. Starôjta
sã w tim lësce ùżëc jak nôwicy razy pòczestny fòrmë (abò w pòstacë zamiona, abò przë ùżëcym
pasowny fòrmë czasników).
5 Zróbta projekt swòji wanodżi (abò w całoscë wëmëszlony, abò òdbëti òb czas latnëch feriów).
Òpòwiéta ò ni pózni drëchóm.

8

I • Dzeje Kaszëbów w legendowim widze

I • Dzeje Kaszëbów
w legendowim widze

9

1. Dôwné dzeje Kaszëbów

Wprowadzenié do tematu
Wëjasnita znaczenié słowa dzeje, ùżëtégò w temace?
Jaczi synonim pasëje do tegò słowa? Wëbierzta spòmidzë pòdónëch: sprawa, historiô, zdarzenié.
Pòdôjta jesz rôz temat z ùżëcym wëbrónégò przez sebie słowa.
Rzeczta, co ju wiéta z dôwnëch dzejów Kaszëbów.
Za sztót mdze czëtóny tekst, z chtërnym rzeszą sã taczé słowa
klucze: gard, bògactwò, hańdlarze, jantôr, Kaszëbi, bùszny, bóżczi,
napòmnienia, kara, znikwienié.
Òpòwiédzta swòjã wersjã tekstu.

Ùczbienié
Alojzy Nôdżel, Jumnéta
Chdze dzysô je gard Wòlin, tam przed latama latecznyma béł gard,
chtëren zwôł sã Jumnéta. Niechtërny lëdze zwelë gò Winetą.
To béł baro bògati gard. Wkół gardu bëło dwanôsce wiôldżich,
złotëch brómów, bùdinczi, stãpienie i méble bëłë tam z czëstégò jantara, zwònë ze strzébra, a bawidła dlô dzecy ze złota. Tu przëjéżdżelë Rzëmiani, Wikingòwie, Arabòwie i Żëdzë przedawac swòje
towarë, a dodóm brelë kùpisze z Jumnétë, òsoblëwie jantôr. Kaszëbi
z Jumnétë bëlë baro bògati i szło jima w żëcym baro dobrze. A czej
jima szło tak dobrze, tej òni zabëlë ò kaszëbsczi mòwie, ò kaszëbsczich zwëkach, ò kaszëbsczich òbleczeniach i przëjimelë baro rôd
i chùtkò wszëtkò, co bëło cëzé.
Czej ò tim dostôł wiédzã nôwikszi bóg Kaszëbów, Swiãtowid,
w Arkónie, chdze òn miôł swòje dodóm, tej sã baro rozgòrził i pòsłôł
do Jumnétë starëszka, chtëren zwôł sã Stolp, bò béł baro wiôldżi.
Starëszk, czej przëjachôł na hiszkù do Jumnétë, tej sôdł na wiôldżim
kamie i jął głosno wòłac:
– Kaszëbi, bôczta, żebë wama nie béł wzãti waji brzôd! Dozérôjta
mòwë i zwëków starków! Żlë wa to pòniechôta, tej Swiãtowid sã na
waju rozgòrzi i nie dô sã wicy ùdobrëchac, i tej zdżinieta wa i waji
pëszny gard na wiedno.

10

Pòrtret Alojzégò Nagla
[w]: S. Janke. M. Tamkun,
Poczet pisarzy kaszubskich,
Wejherowo 2016, s. 40

Alojzy Nôdżel
(1930–1998)
Jeden z przédnëch
kaszëbsczich ùtwórców.
Rôd pisôł prozã i wiérztë.
Z prozë nôbarżi są znóné
jegò bôjczi i pòwiôstczi
dlô dzecy, wëdóné w trzech
zbiérach: Nënka roda i ji
dzôtczi, Cëdowny wzérnik,
Dzéwczã i krôsniãta. Tekst
Jumnéta pòchôdô ze zbiérkù
Cëdowny wzérnik.

I • Dzeje Kaszëbów w legendowim widze

Ale lëdze z Jumnétë abò ùdôwelë, że nie czëją òstrzédżi dobrégò starëszka, abò
sã z ni wëszczérzelë, bò mëslelë, że òn je letczi w głowie.
Czej starëszk przëszedł dodóm i ò wszëtczim òpòwiedzôł Swiãtowidowi, tej ten
zawòłôł Paróna i kôzôł jemù Jumnétã zniszczëc. Pòsłëszny Parón sôdł w òkrãt
i chùtkò parowôł w czerënkù niepòsłësznégò gardu. Czej òn tam przëjachôł, tej
òn wzął swòje barnie i pòwstôł wiôldżi grzëmòt, i łiskanié, i piôsk Bôłtu zasëpôł
całi gard. Nicht z lëdzy ani ze zwierzãtów sã nie zretôł, a czej chto tam przëszedł
z czekawòtë zazerac, temù w głowã zachòdza òd òkropnotë, chtërnã tam widzôł.
Tak skôrôł Swiãtowid Jumnétã za òchëbã swòji tatczëznë.
A. Nagel, Bôjczi i bôjeczczi, Gdynia 2011, s. 76–78.

1

Czim sã jinaczëła waja wersjô tekstu òd tegò ùczëtégò przed sztótã?

2 Pòkôżta na karce, dze je nót szëkac dôwnégò gardu Jumnéta.
Òpiszta to pòłożenié z wëzwëskanim czerënków swiata.
14°

M

O

R

16°

Z

E

B

18°

A

Ł

T

Y

C

K

I

E

Bornholm
J. Łebsko

Arkona

Zatoka
Gdańska

Łeba

Góra

Rugia

Sławno

Sł

Gdańsk
ia

up

Bardo

Truso

Kołobrzeg
54°

Białogard

Kamień

sęt
a

a

Wisła

d

Wolin

Wkra

Malechów
J. Müritz

Szczecin

J. Dąbie

Stargard

Od

ra

Radogoszcz

Nakło

Pyrzyce

Wyszogród

Inowrocław

ć
Not e
ta
War
a

Santok

Lubusz

Poznań

Kruszwica
Włocławek

Gniezno

Odra

wa

52°

Spre

Wart
a

isła
W

No
t

eć

Cedynia

Brenna

54°

Starogard
Br

ar

P

Dymin

e
Haw l

ga

t

Uznam
Wolin

Uznam

No

Wołogoszcz

0

14°

16°

25
10

50

75 km

20

J. Mordawski,
Atlas dziejów Pomorza i jego mieszkańców – Kaszubów, Gdańsk 2017

11

1. Dôwné dzeje Kaszëbów

3

Pòdôjta rozmajité pòzwë ùżëté na nazwanié tegò môla. Rzeczta përznã ò kòżdi z nëch pòzwów na
spòdlim wiédzë zapisóny niżi w pòlsczim jãzëkù.

Wineta – legendarny gród
i port z latarnią morską
u ujścia Odry, duży ośrodek
handlowy. Mieszkańcy
Winety mieli być poganami.

Wolin – miasto położone
na Pobrzeżu Szczecińskim,
na południowym cyplu
wyspy Wolin, nad cieśniną
rzeki Dziwna.

Jumneta – za Lucicami
biegnie rzeka Odra,
najobfitsza z rzek
Słowiańszczyzny. W jej ujściu
leży przesławne miasto
Jumne… największe z miast,
jakie są w Europie
(Adam z Bremy, XI w.)

4 Co mòżeta rzec ò dôwnëch grańcach Kaszëb na spòdlim legendë Alojza Nagla?
5 Òpiszta wëzdrzatk gardu Jumnéta.
Przëbôczenié:
Òpisënk je spòsobã przedstôwianiô wëzdrzatkù jaczégòs òbiektu, rzeczë, òsobë, môla abò
jaczis sytuacje. W tim slédnym przëtrôfkù òpisënk bãdze dinamiczny, to òznôczô, że bãdze
w nim wiele czasników. W jinszich òpisënkach bãdą miałë górã jistniczi, znankòwniczi,
zamiona i przëczasniczi.
6 Kaszëbi z Jumnétë bëlë baro bògati. Mielë wiele jantara.

• Co to je jantôr? Nalézta w słowarzu wëjasnienié i napiszta, co ò nim wiéta.
7

Skądka przëjéżdżelë pò jantôr do Jumnétë hańdlarze? Pòkôżta jich kraje na kartach, rzeczta szerzi
ò geògrafnym pòłożenim.

• Jaczi towôr ny hańdlarze òstôwielë Kaszëbóm?
8 Wëszëkôjta na historicznëch kartach, jak przez Pòlską i Kaszëbską cygnãłë sã jantarowé szlachë.
Rzeczta ò nich czile słów (skądka i dokądka szłë, przez jaczé môle przechôdałë).

• Jaczé znajeta lëteracczé dokazë, co wëzwëskiwają mòtiw jantara? Wëpiszta jich title.
9 Òkreslta w przëblëżenim czas zdarzeniów w legendze. Co wama w ny robòce pòmògło?
10 Przëszëkùjta na przińdną ùczbã wiadła ò bóżkach: Swiãtewidze, Parónie.
11 Pòlskô i Kaszëbskô bëłë czedës pògańsczé. Z nëch czasów zaòstało nóm do dzysô czile
wierzeniów, zwëków i òbrządków. Przëszëkùjta sã do gôdczi na ten temat, zebierzta jaczé
przikładë i òmówta je na pòstãpny ùczbie.

12

2. W swiece bóżków słowiańsczich

I • Dzeje Kaszëbów w legendowim widze

Wprowadzenié do tematu
Pòdzelta sã z drëchama przëszëkòwóną wiédzą na temat bóżków: Swiãtewida i Paróna.
Zdrzëta na òdjimczi przedstôwiającé Swiãtewida, Paróna i rzeczta, czë pasëją òne do
przëszëkòwónëch przez waju òpisënków bóżków.

pl.wikipedia.org/wiki/Świętowit | CC BY-SA 3.0 de

Pòsążk Swiãtewida w Arkónie – dzysdniowô
żłobina

[w:] A. Labuda, Bògòwie i dëchë naj przodków, Bolszewo 2012

Parón
z òbraza Krësztofa Dzénisza

Przëbaczta, co to je mitologiô. Z jaczich mitologiów znajeta mitë i ò jaczich pòstacach?

13

2. W swiece bóżków słowiańsczich

Ùczbienié
Aleksander Labùda, Bògòwie i dëchë naj przodków
(przëłożënk do kaszëbsczi mitologii)

Na przedërszim zeszłégò i hewòtnégò tësąclatégò rëchcanizna jãła
przemëkac z pôłnia i nocë do naju przodków, zmògła kùlt […] Òstało
le jesz to, co nama òstawilë notészi chrónikarze, i to, co przekôzôł
prosti lud w swòji niepisóny runitwie, w przesnôżich brawãdach
i pòwiôstkach.
Dotëchczôs dało sã zebrac 32 bògów […] i 93 dëchów. Zastanôwiô
nas to, że naji przodkòwie mielë w pòczestnoce jaż 25 bògów dobrëch i strogòtlëwëch, a le 7 bògów złëch. Òpak mô sã rzecz z dëchama: dobrëch i strogòtlëwëch miele 15, a złëch i mërawëch jaż 78.
Le dëcht trzë nazwë bògów przëjã rëchcanizna: Bóg, Płaczëbóg
i Jastrzëbóg. Wszëtczé jinszé szłë […] w zabôczenié (zdrzë: Drzéwiã
wardu bògów naj przodków).

Aleksander Labùda
(1902–1981)
Ùrodzony w Mirochòwie,
kaszëbsczi dzejôrz,
wespółtwórca Zrzeszeniô
Regionalnégò Kaszëbów;
pisôł felietonë, chtërne
pòdpisywôł pseùdonimã
Gùczów Mack, i jinszé
prozatorsczé dokazë, a téż
wiérztë; z wësztôłceniégò
szkólny; òprôcowôł
przëłożënk do kaszëbsczi
mitologie.

A. Labuda, Bògòwie i dëchë naj przodków
(przëłożënk do kaszëbsczi mitologii), Bolszewo 2012, s. 5.

Pòrtret Aleksandra Labùdë
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 26

I • Dzeje Kaszëbów w legendowim widze

Drzéwiã wardu bògów naj przodków
wedle Aleksandra Labùdë

we
ro

Jarowit

Rujewit

t

st

t-P

gò

wi

re

Smërglaw

re
Pò

Pluralizm

óg

nu

na
za

Re
d

e pl
Pr z

ar
M

St

b
r zë

w
Swante

Ch

óg

c

a

ón

ón

r

b
zë

da

Mòrlaw

Pa r

z
ar

Da
ë
Swaroż

t

Ła

wi

law

ro

Żëwiô

bóg

ig
Tr

bóg

ëta

J a s t r zë

P ł ac zë

Ge

Christus
Zmartwëchwstałi

Jastrzëbóg

Pò

Christus
Cerpiący

Płaczëbóg

Wels
ón

a

it

òs z k
M òk

Wòdin

Dôlëbóg

Czernibóg

Belbóg

Czernitra

Dualizm

Dôlëszók

Welewit
Jessa

Mònoteizm

Tamón

Bóg-Absolut

Na spòdlim: A. Labuda, Bògòwie i dëchë naj przodków, Bolszewo 2012, s. 4

15

2. W swiece bóżków słowiańsczich

1

Zdrzącë na drzéwiã bògów, przëszëkòwóné przez A. Labùdã, rzeczta, pò jaczi jegò stronie są
ùmôlniony dobri bògòwie, a pò jaczi lëchi? Jak w tim dochôdanim do swiądë pòmògło znaczenié
i zapisënk mionów?

2 Zróbta zestôwk dobrëch i lëchëch bògów, wpiszta do niegò jich miona (w nôdpisu tôfelczi
wpiszta, wiele bëło, wedle Labùdë, dobrëch, a wiele lëchëch bògów).
3

Przëzdrzëta sã òdjimkóm przedstôwiającym słowiańsczich bóżków widzónëch òczama
dzysdniowëch kùńsztarzów. Pòd òdjimkama są òpisënczi tëch bóżków (leno nie są ùstawioné
pòsobicą tak jak òdjimczi). Dobierzta tekstë do pòstaców z òdjimków.

1

2
16

Òbrazë z pùblikacje:
A. Labuda, Bògòwie i dëchë naj
przodków, Bolszewo 2012
(aùtorzë: 1 – Béjata Bréza;
2 – Macéj Tamkùn;
3 – Brigida Sniateckô;
4 – Andrzéj Grabòwsczi)

I • Dzeje Kaszëbów w legendowim widze

3

4

a Trigław – słowiańsczi bóżk, przedstôwióny z trzema głowama, jegò atribùtã je téż dąb,
colemało na czôrnym kòniu; tegò zwierzëca dôwny kapłani ùżiwelë do przepòwiôdaniô
przińdnotë, przeprowôdzającë gò midzë leżącyma na zemi pékama; niechtërny badérowie
są dbë, że trzë głowë bóżka mają bëc wëòbrażenim jegò panowaniô nad niebã, zemią
i pòdzemiama.
b Swarożëc – bóżk jasnoscë, słuńca i ògnia; miôł téż bëc òd sprôw zrzeszonëch z namienienim
swiata i lëdzy; w jegò mòcë miałë téż bëc parónë, temù czasã przë jegò pòstacë są ùmôlnioné
rodżi dzëwëch zwierzów (bò òne są znanką parónów); w kòntinach tegò bóżka téż béł
ùżiwóny do przepòwiedniów kóń.
c Łada – bòdżinka zrzeszonô z miłotą i wegetacją, a téż snôżotą i kùńsztama; nie stôwielë dlô ni
swiãtniców, bò ji mieszkanim bëła roda (temù w ji òkòlim wiedno wiele kwiatów i zelonoscë);
pani rozmajitëch ùmiejãtnosców: żłobieniô, malëtwë, tuńca, mùzyczi, spiéwù, architekturë,
widzawiszczów i kòżdégò jinégò kùńsztarstwa.
d Płaczëbóg – bóżk chlëchającëch, co miôł pieczã nad sôdzewima i skôzańcama; w dôwnëch
czasach skôzónym na biczowanié kat wëmiérzôł karã w jegò miono, a òni òstro płakelë; pò
wprowadzenim chrzescëjaństwa nen bóżk przedërchôł jakno znanka Christusa biczowónégò
i je òsoblëwie wspòminóny we Wiôldżi Piątk (kaszëbsczi zwëk bicô kòlącą wietewką).

4 Przëszëkùjta fòlder przedstôwiający jinszé słowiańsczé bóstwa. Jich pòzwë nalézeta na schemace
Aleksandra Labùdë, a wiadła w jegò ksążce abò w internece.

17

3. Dëchë z kaszëbsczi demónologie

Wprowadzenié do tematu
Przëbôczta z ùszłi ùczbë, wiele dëchów z kaszëbsczi mitologie òpisywô Aleksander Labùda w swòji
pùblikacje Bògòwie i dëchë naj przodków. Kùli z nich bëło dobrëch, a wiele zarechòwôł do lëchëch?
Niżi są wëpisóné rozmajité znankòwniczi i jistniczi, za chtërnyma sã krëją lëdzczé znanczi, ale téż znanczi
dëchów z kaszëbsczi demónologie. Pòdzelta sã na dwa karna i kòżdé niech przë ùżëcym słowarzów
wëszukô pòlsczé znaczenia tëch słów – jedno karno wëpisywô dobré znanczi, a drëdżé – te lëché.
niszczotny • strogòtlëwi • ògradzan • barnim • pòdkôrbiajk • wëszczerga • rągôcz
òbszcządny • damk • krëjamnik • mùczk • samsón • procëmnik • mëri • kradélc
skamżoch • gòrzëcél • gòscynny • spioch • marëszny • welechny • òdewstańc
heretnik • czwòrda • charłãznik • òsamãtóny • wiôlgòsz • zuchterny • wdałi • chwatczi
psotnik • drëszny • złi • òszëkańc • szachlôrz • chitri • pòtãpiéńc • strôszk • kùsëcél
lelek • głëpc • nachlastłi • naczidłi • letczi (w głowie) • òbarchniałi • plesta • robòcy
nielusy • niedbalc • gnilus • manijôk • stolëmny • tajemny • krëjamny • mądri
gromisti • nipòcy • pòjużny • nieùsłëszny • niekara • nôpartélc • ògrzeszony
òmańc • dołemónowati • bùsznik • chcywc • zôzdrosnik • przegrzecha • rabùsznik
rozblek • chwatczi • zarzekłi • wipkôrz • wëkrëkùs
Swòjã robòtã zapiszta w zesziwkach wedle mòdła:

Dobré bóżczi i dëchë – znanczi

Lëché bóżczi i dëchë – znanczi

jistniczi

jistniczi

znankòwniczi

znankòwniczi

Ze sprawionégò zestôwka wëcygnita swiądë: jaczich znanków je wicy i jak to pòrzeszëc z wiadłama
wzãtima z tekstu A. Labùdë.

Ùczbienié
Pòczuj kaszëbsczégò dëcha
W gminie Lëniô, gdze mieszkôł i twòrził Aleksander Labùda, òstałë pòstawioné żłobinë dëchów
z kaszëbsczi demónologie. Przëzdrzëta sã dëchóm pòkôzónym na òdjimkach, przeczëtôjta jich
pòzwë. Ùtwórzta szesc karnów i kòżdé z nich niech zajmie sã jednym z dëchów.
18

I • Dzeje Kaszëbów w legendowim widze

Bòrowô Cotka

Damk

Grzenia

Lubiczk

Nëczk

Pólnica

Żłobinë kaszëbsczich dëchów ùmôlnioné na terenie gminë Lëniô, w òbrëmim szlachù „Pòczuj kaszëbsczégò dëcha”

1

Nalézta w słowarzach, co znaczą niechtërne słowa, òd jaczich pòwstałë pòzwë dëchów. Rzeczta
téż, z czim te słowa sã wama kòjarzą i jak są wëzwëskiwóné w codniowim żëcym.

2 Przëszëkùjta òpisënk swòjégò dëcha na spòdlim dorzeszonégò òdjimka.
3

Przeczëtôjta òpisënk tëch dëchów ùmôlniony w ksążce Aleksandra Labùdë Bògòwie i dëchë naj
przodków i sprawdzta, czë waju òpisanié bëło trafioné.

4 Wëbierzta so jednégò z dëchów, jaczi wama sã nôbarżi ùwidzôł, i napiszta, czemù prawie nen òstôł
przez waju wëbróny.

19

4. Jantarowi skôrb

Wprowadzenié do tematu
Zebierzta wiadã ò bùrsztinie i pózni pòdzelta sã swòjima wiadłama z drëchama.

• pierszé karno: Czedë, z czegò i jak pòwstôł jantôr?
• drëdżé karno: Gdze gò je nôwicy?
• trzecé karno: Jaczé są jegò włôsnoscë?
• czwôrté karno: Do czegò mòże bëc wëzwëskiwóny jantôr?
Razã ze szkólnym òbezdrzëta bùrsztin i wëkònôjta taczé doswiôdczenia:

• pòrwita papiórczi na drobné sztëczczi, pòcérôjta jantarã ò jakã, a tej przëtknita gò do papiórków;
żlë papiórczi pòdskòczą i przëlną do kamiszka, tej to gwësno je bùrsztin;

• spróbùjta spalëc môlinczi sztëczk bùrsztinu, żlë to je jantôr, mdze sã pôlił, bò pòwstôł z żëwicë,
chtërna wiedno sã dobrze pôli.

Ùczbienié
1

Copnijta sã do legendë Alojza Nagla Jumnéta i przeczëtôjta drëdżi akapit z ny òpòwiôstczi.
W nym wëjimkù je gôdka ò bùrsztinie (jantarze) i ò jegò znaczenim dlô Pòmòrzôków, chtërny żëlë
dosc bògato, bò miele jantarowi skôrb.

2 Wëpiszë z pòwiôstczi Alojza Nagla, chto przëjéżdżôł hańdlowac na Pòmòrzé, i z jaczégò to bë bëło
dzysô kraju.

• Pòkôżta na karce môle, skądka przëjéżdżelë hańdlarze (droga, jaką òni przebiwelë, bëła zwónô
jantarowim szlachã).

Bùrsztin, zwóny téż jantarã, béł jedną z nôbarżi chôłpnëch
sërowinów w przódëczasnym Rzimie. Przédnym jegò zdrojã
béł pôłniowi brzég Bôłtu. Kùpcë znad Strzódzemnégò Mòrza
w slédnëch wiekach przed narodzenim Christusa zwëskiwelë
gò za pòstrzédnictwã lëdów mieszkającëch w strzédny Eùropie. Pò zawòjowaniach Imperium Rzimsczégò w zôczątkach
naszi erë nad Bôłt zaczãlë docerac sami Rzëmianie. Nimò
zachòwónëch na pismie dotëgów wiédzë nie znajemë akùrôtnégò szlachù nëch kùpiecczich wanogów. Archeòlogiczné
wëkòpalëznë dôwają równak wiele wskôzów. Z pierszich wieków naszi erë pòchôdô wiele artefaktów impòrtowónëch ze
strzódzemnomòrsczi òbéndë. Są to midzë jinszima kùchniowé

20

I • Dzeje Kaszëbów w legendowim widze

statczi, jubilérné czaczka i mònétë. Z tegò je widzec, że w tim
cządze wôżnym pónktã na szlachù rzimsczich kùpców bëłë
szëdlëce pòłożoné w òbrëmim dzysdniowégò Pruszcza
Gduńsczégò. Jich ùmôlnienié, niedalek ùscégò Wisłë sprzëjało
prowadzeniémù wëmianë midzë lëdama, chtërne wëdobiwałë
jantôr, òsoblëwie z kòpalniów ùmôlnionëch na samim
ùbrzegù. Taczé czerpiska pòwstôwałë ju w paleòlice, czegò
dowòdã są wërobiska z sąsadëjącëch z Pruszczã Zëławów.
Nad Bôłt rzimsczi kùpcowie docérelë mést tak szlachã zdłuż
Wisłë, jak téż turama, co szłë przez Tëchòlsczé Bòrë i Kaszëbsczé Pòjezerzé.

3

Przełóżta niżi zapisóny tekst na pòlsczi jãzëk:
Dzysô badérowie stôrodôwnotë czãsto wëkòpùją ze zemi rozmajité sprzãtë i przëstrojënczi,
chtërne baro dôwno temù przëwiozlë na Pòmòrzé kùpcowie. Są midzë nima: egipsczé pôcórczi,
grecczé wazë, przëstrojënczi z bronksu, złota i strzébra, miecze, sztiletë, seczerë, brzëtwë
i nożiczczi, a téż kòprowé, strzébrné i złoté dëtczi (pamiãtôjta, że to wszëtkò wzãło sã ù naji
z hańdlu, jaczi Pòmòrzôcë prowadzëlë z jinyma nôrodama).

21

4. Jantarowi skôrb

Aùgùstin Dominik, Jasnobruny bùrsztin
Knôpi bëlë cekawi, kùli i jaczégò bùrsztinu miôł Kôczor zebróné
i schòwóné w swòjim bidelkù, chtëren trzimôł pòd swòjim stółkã.
Totéż ledwò dzéwczãta zniosłë ze stołu talérze, prosëlë gò, żebë
pòkôzôł swòje skarbë.
Bëło tegò dosc tëli. Bëłë wikszé i miészé kawelczi i trochã prochù.
Gùst, nôbarżi cekawi, dozdrzôł midzë wikszima kawelkama jeden
wiôldżi jak chłopskô rãka, ale baro plaskati. Jak gò wzął w rãkã, to jaż
zakrziknął. Béł to bùrsztin jasnobruny, prawie złotawi, ò baro czësti
farwie, a przezroczësti prawie jak skło. We westrzódkù czôrnił sã
sztôłt jakbë wiôldżi mëdżi abò môłégò szerzanta z szesc nogama, na
chtërnëch bëło widzec jasniészé żiłczi.
Terôzka wszëtcë, jeden pò drëdżim, to òbzérelë i sã dzëwòwelë.
Nawet dzéwczãta zawòłelë z kùchnie, żebë so to òbezdrzałë.
– Ja, to jaż nie je do wiarë, żebë taczé co mògło bëc – òdezwôł sã
Ãdris.
Stôri Kąkòl òdrzekł, że ju pôrã razy nalôzł kawelczi bùrsztinu
z czims wtopionym, ale to le bëłë dzéle jaczichs òwadów, czasã
noga, skrzidełkò abò jakôs zgrużdżonô i pògniotłô mùszka. Nawet
we Gduńskù ù złotnika, ù chtërnégò je wiele kawelków bùrsztinu
z wtopionyma òwadama, jaczich ju dzysô na swiece ni ma, taczégò
czegòs, jak ten, to ni ma.

Aùgùstin Dominik
(1915 – 1987)
Ùrodzony w Żôrnówcu;
kaszëbsczi pisôrz, gôdkôrz,
zbiérôcz lëdowëch
òpòwiôstków, chtërne
òpùblikòwôł w „Przyjacielu
Ludu Kaszubskiego”;
zrzeszony z nordowima
Kaszëbama.

A. Dominik, Jasnobruny bùrsztin, [w:] Domôcé słowò zwãczné, Chmielno 1994, s. 20.

4 Na spòdlim pòwiôstczi Aùgùstina Dominika Jasnobruny bùrsztin òpiszta swòjima słowama, jak
wëzdrzi snôżi bùrsztin Kôczora.
5

Czëtającë infòrmacje ò jantarze, gwësno jesta trafilë na pòzwë farwów, jaczé òn mòże przëbierac.
Wëpiszta te farwë i dopiszta jich pòlsczé znaczenia.

6 W jantarze Kôczora bëło cos zatopioné (co to bëło?). Ò jaczich jinëch niespòdzéwnotach
zatopionëch w jantarze wspòminô stôri Kąkòl?
Z tegò bë wëchôdało, że niezrechòwóné cządë czasu w tił bëło ju na zemi żëcé. Widzyta tej,
że jantôr mô nié leno wiôlgą wôrtnotã jakno drogòcëna, ale téż mòże nóm przekazac wôżné
infòrmacje ò tim, co pierwi dzejało sã na zemi.
7 Zróbta òdjimczi snôżich wërobinów z jantaru i przëszëkùjta gazétkã z wëstôwkã tëch òdjimków.

22

5. Môle tajemny mòcë
we Wãsorach i Òdrach

I • Dzeje Kaszëbów w legendowim widze

Wprowadzenié do tematu
Rozrzeszta krzëżną tãgódkã, òdczëtôjta hasło z rédżi, co parłãczi wszëtczé krôtczi, a dowiéta sã,
ò jaczich môlach tajemny mòcë mdze gôdka na ùczbie.
1
2
3
4
5
6
7
8
9
10
11
12
13
1) miesąc z Gòdama
2) sostra Swiãtopôłka, pòdwëższô klôsztorniców w Żukòwie
3) ksyżëc, co przekôzôł Pòmòrzé pòd pòlsczé panowanié
4) ksyżënka jinaczi zwónô Czôrnô Małgòrzata
5) ksyżënka parłãczonô z Chmielnã
6) jinszô pòzwa bùrsztinu
7) tam żëją Pòmòrzôcë
8) nôwikszé miasto na Kaszëbach
9) głowa ti swiãti je relikwią
10) pò deszczu je farwnô na niebie
11) kaszëbskô rzéka
12) w strzédnëch wiekach rządzëlë Pòmòrską
13) céch Pòmòrzô
GDUŃSK • DAMROKA • TÃGA • ZWINISŁAWA • REDUNIÔ • GÒDNIK • JANTÔR • WITOSŁAWA • PÒMÒRZÉ • GRIF • MESTWIN • BARBARA • KSYŻËCOWIE

23

5. Môle tajemny mòcë we Wãsorach i Òdrach

Mòrze bëło dlô Kaszëbów môlã bògactwa, ale téż bez nie przedostôwelë sã do naju mieszkańcë
Skandinawie. Jednyma z plemionów, co zaòstałë ù nas na dłëżi, bëlë Gepidowie i Gòtowie.
Zaòstałoscë jich kùlturë mòże jesz dzysô nalezc na Pòmòrzim pòd pòstacą kamianëch krãgów.
Na spòdlim infòrmacje w kaszëbsczim jazëkù ò Gòtach i Gepidach rzeczta ò nich czile słów pò pòlskù.
Z wiele lëdów, chtërne w antikòwëch czasach mieszkałë w òbéńdze dzysdniowégò Pòmòrzô
i Kaszëb, apartné szlachë òstawilë Gòtowie. Béł to germańsczi lud, co wierã pòchôdôł z pôłniowi
Skandinawie (historicë wskazywają tu m. jin. na òstrów Gòtlandiô, ale niechtërny gòcczich prasedzbów szukają np. przë ùscym Òdrë). Na przełómanim erów, jak wiele jinszich germańsczich
lëdów, zaczãlë òni pòmalëczną wanogã na pôłnié. Wôżnym ji cządã bëła bëtnosc w Pòmòrsce
w I i II stolecym naszi erë. Historicë rzeszą z jich bëtnoscą rozwij hewòtny kùlturë wielbarsczi.
Charakteristiczną ji znanką bëłë kùrhanowé cerpiska, z jaczich nôbarżi znóné są ùmôlnioné
np. na Kaszëbach (w Òdrach, Wãsorach), a téż w Grzëbnicë kòle Kòszalëna. Môle pòzéwóné
kamianyma krãgama są pòcwierdzenim wësoczégò stãpienia rozwiju gòcczi kùlturë. W III st.
naszi erë Gòtowie rëgnãlë na pôłnié i docerlë jaż w òbrëmié dzysdniowi Ùkrajinë. Tam dokònôł
sã pòdzél na Òstrogòtów (wzénikòwëch Gòtów) i Wizygòtów (zôpadnëch Gòtów). Òba te lëdë,
spichóné wnetka pòtim przez Hùnów, òdegrałë wiôlgą rolã w ùpôdkù Césarstwa Zôpadnorzimsczégò, na gruzgòtach jaczégò ùmôlniłë swòje państwa. Òstrogòtowie założëlë w V stolecym
germańsczé królestwò w Italie, a Wizygòtowie w Szpańsczi.
Mést òdłómkã Gòtów bëlë Gepidowie. Na gwës wëchôdelë òni z ti sami òbéndë co Gòtowie,
a w Pòmòrsce pòjawilë sã zarôzka pò òpùszczenim ji przez Gòtów. Jich sedzbë régòwałë sã
w òbrëmim ùscô Wisłë, m. jin. w òkòlim Elbinga. Pózni wëcygnãlë w òkòlé Panonie (dzysdniowé Wãgrë), gdze stwòrzëlë królestwò rozbité w V stolecym przez Hùnów.

Szëkôjta na karce òstrowù, z chtërnégò Gòtowie i Gepidowie rëgnãlë na pôłnié Eùropë i òpiszta jegò
pòłożenié na Bôłce.
100

200

10°

300 km

20°

30°

40°
Dw

ina

ic

tn
Bo

a
ok
Zat

Helsinki

IE

BA

i

ŁT

Ryga

R

Sambia

Wilno W y ż y n a

sy
js

30°

ka

Berlin

isła Warszawa
20°

Mińsk

2000

ro

10°

ka
Nizi na Pols
W

Białoruska

d

a

OPrzyl. Rozewie

o

1000

o

M

ina

Moskwa

500
200
0 100
200

yn

Bornholm

Śr

Dzw

Z

depresja

yż

n

Re

N

Zb. Rybiński
J. Pejpus

Sarema

Ła

iemiecka

1000

Dniepr

Amsterdam N i z i n a ba

ska

Tallinn

Hiuma

Olandia

Rugia

Fiń

łga

Z

ka
ato

w

łt

2000

ko

Be

J. Ładoga

Gotlandia

Kopenhaga

Sund

k.

60°

Wo

J. Wetter

3000

Fińskie

Alandzkie

Sztokholm

J. Onega

W

Zelandia

Wl

Płw. J
utla

PÓŁN O CNE

rak

ndzk

MOR ZE

g er

e g at
Katt

Ska

k

ki

Półw

J. Wener

Po j e z i e r z e

W-y

yse

Oslo

4000
m n.p.m.

J. Päijänne

YCK

Gó

ry

p S

Sk

kan

an

dy

dy

na

n

NORWESKIE

ws

aw

MORZE

a

sk

50

E

0°

ie

0

4000
m p.p.m.

I • Dzeje Kaszëbów w legendowim widze

Ùczbienié
1

Przeczëtôjta pòdóné niżi infòrmacje zrzeszoné z nôwikszima kamianyma krãgama w Pòmòrsce.
Węsiory – mają jedne z najstarszych budowli na naszych ziemiach. Zespół kultowy Gotów
z I–II w n.e., na pagórku koło Jeziora Długiego. Są tam trzy kamienne kręgi i resztki czwartego
oraz 20 kurhanów. Kręgi zbudowano z kamiennych stel wysokich na około 1,5 metra.
Największy ma aż 26 metrów średnicy, kolejne 19 i 11 metrów. Średnica wielu porosłych
trawą kurhanów przekracza 10 metrów. Kilka zwieńczonych jest kamiennymi stelami, jeden
archeolodzy pozostawili rozkopany, więc wygląda jak ogromny kopiec kamieni. Radiesteci
wykrywają tu tajemnicze promieniowanie. Według nich najbardziej niezwykły jest krąg
najwyżej położony.
Polska na weekend, Bielsko-Biała 1999, s. 144.

Odry – koło tej wsi wśrod lasów Borów Tucholskich można odnaleźć 10 kamiennych kręgów,
z których najmniejszy ma średnicę 15 m, a największy 33 m, oraz 30 kurhanów dochodzących
do 2 m wysokości. Są one świadectwem wpływów rzymskich i pozostałością cmentarzyska
Gotów, którzy zamieszkiwali te tereny w I–III w n.e. […] Jedna z prawdopodobnych hipotez mówi
o umiejscowionych w kurhanach pochówkach z początków naszej ery. Starsze od nich kręgi
pełniły prawdopodobnie funkcję obserwatorium astronomicznego i były rodzajem kalendarza,
za pomocą którego określano położenie gwiazd, przewidywano zaćmienia itp.
Polska. Nawigator turystyczny, Warszawa 2009, s. 104.

• Zapiszta w zestôwkù nôwôżniészé wiadła ò kòżdim z môlów.
Òdrë

Wãsorë

ùmôlnienié
wielëna krãgów
wielëna kùrhanów
wësokòsc stelów
szérzô kùrhanów

Kamiané krãdżi w Òdrach

Kamiané krãdżi we Wãsorach

5. Môle tajemny mòcë we Wãsorach i Òdrach

2 Pòkôżta na karce Kaszëb Òdrë i Wãsorë i òpiszta jich ùmôlnienié z wëzwëskanim czerënków swiata.
17°

18°

M O R

Łeba

ż

329

18°

orsk

ie

ie

a

sk

rd

P o j e z i e r z e

Wi
sła

or

za

3

t

om

17°

Wda

54°

72

Starogard
Gdański

Odry

i e r z e P o ł uB d n i o w o p o m
J. Charzykowskie
Wolność
206

Malbork Kamienna

p

Pojez

erzy c a

197
d a
ń s k Elbląg
i e

Tczew

io

Z

yca
brz

Wi

Chełmice
201
Biała Góra
194

Milejewska
Góra

-1,8

n

ie
o m o r s k J. Wdzydze
Brusy

J. Wielimie

ienna Góra
Kam

d

Kościerzyna

ierzycka Góra
Siem
256

iop
odn

a

225

depresja

w y
le
Za ślan
Wi

e

G

200
175
150
125
100
75
50
25
0
25
50

100
m p.p.m.

z

Bytów

o

Miastko

Góra
Gdańsk
r z Melgrowa242
Żukowo
Mojusza
e Kartuzy
271
W
Pruszcz Gdański e
J. Raduńskie
-1,5
Węsiory
ż
y
c
e
i
a
W
G
274
óra Łys

h

erze

e

c

ezi
Poj

zi

250

Z a tok a
G d a ń sk a

s

rczynowiec
Świe
148

za
pr
ie
W

ch

a
owin
Buk

300
m n.p.m.

E

r

183

k i e

b

s
l i ń
a
s z
K o
Po
je

I

Władysławowo

Zamkowa
Góra
101
J. Żarnowieckie

ż e

K

P o

Wi
ep
r

b

a

Za

r z e

wa
Łupa

Sł u p i

Niedźwiedzia
Góra
200
Chełmoń
207 ibska Gó
ra
Sk
228
54°

Y C

J. Łebsko
ma Czołpińska
Jastarnia
Wyd 55
Kobyla Góra
Puck
121
Rowokół
115
Zatoka
Re
omińska Góra
J. Gardno
da Reda
Będ
Borowa Kępa
Pucka
86
Góra Wysoka
91
179
Hel
będzińska Góra
Wejherowo
e
i
N
Łe
Rumia
ba 115 LęborkJelenia Góra
hna Góra 221
Gdynia
Dziec
Słupsk
Góra Donas
197
a
G
w
206
ó
o
ł
r
a
a
Sopot
J
jemska Góra
187
Przy
195

P o

Kępice

Ł T

30 km

2 4 6 8

Ustka

A

ga

20

B

No

10

E

Liwa

0

Z

19°

I ł a w s k i e

Kwidzyn
19°

Na infòrmacyjnëch tôflach we Wãsorach jidze przeczëtac taczé wiadła:
Bioenergoterapeuci mówią, że kamienne kręgi są miejscem mocy – czakramem ziemskim.
Do tej pory uważano, że najsilniejsze miejsce energetyczne w Polsce ma czakram wawelski,
tymczasem radiesteci zbadali, że w jednym kręgu w Odrach jest 2-krotnie większe promieniowanie niż w najsilniejszym miejscu energetycznym na Wawelu. Niezwykle ważną sprawą
jest ustawienie kamiennych kręgów w pozycji astronomicznej, na paśmie energetycznym.
Wszystkie kamienie centralne stoją na skrzyżowaniu pasm energetycznych. Do dziś uczeni
zastanawiają się, czy kamienne kręgi to cmentarzysko, miejsce mocy, czy planetarium astronomiczne? A może wszystko po trochu?

Stowarzyszenie Badań Kamiennych Kręgów, Węsiory

• Szëkôjta w słowarzu hasła czakram. Zapiszta pò kaszëbskù jegò znaczenié w zesziwkù.
4 W teksce je gôdka ò znónym czakramie z Pòlsczi (dze to je / w jaczim miesce?).
Szëkôjta w internece wiédzë ò jinszich czakramach w Pòlsce, Eùropie, na swiece. Zapiszta czile
przikładów, z pòdanim pòzwë czakramù, placu jegò ùmôlnieniô i pòzwë kraju.
5 Przëszëkùjta fòlder na temat kamianëch krãgów na Pòmòrzim.

26

6. Prawò bitë

I • Dzeje Kaszëbów w legendowim widze

Wprowadzenié do tematu
Dzysô bãdze kôrba ò sprawach, w jaczich wôżny môl zajimają taczé słowa: rôj, niebò, czisc, piekło.
Rzeczta, jaczi historie sã spòdzéwôta.
Zabawta sã w tematiczné skòjarzenia. Pòdôjta zbiér słów, chtërne sã wama kòjarzą z tematã Gòscëna
ù swiãtégò Piotra.
Zapiszta te słowa na tôflë i pózni òceńta, kùli z nich nalazło sã w czëtónym teksce.

Ùczbienié
1

Słëchôjta tekstu Léòna Roppla Łebianie w niebie. Òb ten czas w skserowóny wersji tegò tekstu
zaznacziwómë:

• pierszé karno: zaznaczi wszëtczé elementë tekstu sparłãczoné z wiodrã i atmòsfericznyma 		
zjawiszczama;

• drëdżé karno: pòdsztrichnie słowa òkresliwającé łebianów;
• trzecé karno: naléze i zaznaczi pòzwë rzeczi, chtërne zdżinãłë w niebie;
• czwôrté karno: pòdczorchnie psotë i fąfczi łebianów.

Léón Roppel, Łebianie w niebie
Tak sã zdarzëło, jak nie bëło trzeba,
Że sétmë łebianów przëszło do nieba.
Piotr swiãti prawie w tim czasu miôł wòlné,
Bò bë do raju nie wpùscył swawòlnëch
Łebë mieszkańców – jak to czedës bëlë –
Co sã kòżdémù i wszëtczim psocëlë,
Co wcyg psé figle płatelë i sztëczi,
Złą sławã mielë pòprzez pijatëczi,
Co nierôd w mòrze w czas brizë biegelë,
A mili bitë na sztrądze zbiérelë…
W spòkójnym niebie zarôz głosno bëło,
Czej sétmë łebión robòtë sã jãło:
Mléczëstô Droga – wòdnistô sã stała,
Różanô rzoza wnet zezeleniała,
Môłniô czerwionym ògniã wcyg swiécëła,
Tãcza zôs wòdë z nieba w dół cygnãła,

27

6. Prawò bitë

Chmùrczi sã czãscë swòji wełnë zrzekłë
I miesączkòwi gòłi pãp òblekłë,
Miesączk miôł sczidłé òba swòje rodżi,
Parónóm wsąkłë swiszczącé batodżi,
Grzmòtowim wòzóm, co to w czasu bùrzë
Wòdã szafùją i trzôskùją w górze,
Zdżinãłë diszle, kòła i kłonice –
Z nich to sã miało robic maselnice –
Bò sã nalazłë kòle Mléczny Drodżi,
Bë… wikt łebianów pòprawic ùbòdżi…
Pioter czas jaczis na to sã przëzérôł,
Smiôł sã z tëch fifów… W kùńcu górz w nim zbiérôł,
Bò klucz òd zómka béł mù przepadłi
I mùszôł brómkã zamëkac na skòbłã;
Miôł pòdezdrzenié na kògòs z łebianów,
Le cëż, nie złapił za rãkã tëch panów,
Temù téż, chòc nie wiém, jak baro bë chcôł,
Do jich ùsëniãcô dowòdu ni miôł…
Zbrzëdlë mù jednak ti wszëtcë łebianie,
Strachôł sã, że jich z nieba nie dostanie.
Wtim: pùk, pùk. Chtos klepie do niebiesczich bróm
I czëc je głos wiesołi: „Jô z Łebë, le sóm!”
Piotr zatrzasł brómkã, jaż zadërga scana:
„Czëc nie chcã wicy ò żódnëch łebianach!
Tej cebie wpùszczã, bës w raju wstec mógł żëc,
Czej mie pòmòżesz nëch dżadów sã wëzbëc!”
Nen sã ùcesził, że niebò pòsądze,
Przed fùrtką krziknął: „Òkrãtë na sztrądze!”
Bez łeb, bez szëjã łebianie spieszëlë –

Pòrtret Léòna Roppla
[w]: S. Janke. M. Tamkun,
Poczet pisarzy kaszubskich,
Wejherowo 2016, s. 32

Léón Roppel
(1912–1978)
Ùrodzony we Wejrowie;
sztudérowôł germanistikã na
Jagellońsczim Ùniwersytece;
robił jakno szkólny (téż
w WSP i na Gduńsczim
Ùniwersytece); jesz jakno
gimnazjalista wëdôł swòje
pierszé dokazë, chtërne
spôlëlë Niemcë w pierszim
rokù wòjnë; pisôł dokazë
na binã; spisywôł wëzgódczi
i kaszëbsczé rzeklënë; twòrził
wiérztë i pòwiôstczi; zbiérôł
kaszëbsczé piesnie.

Le sã nazôd w niebò nie dostelë.
Poezja twórców z kręgu „Klëki”, Gdańsk 2015, s. 311–312.

2 Szkólny zadô kòżdémù z karnów czile pitaniów ò tekst przë ùżëcym techniczi prôwda – falsz
(np. w teksce je gôdka ò sniegù i mrozu; Łebianie bëlë robòcy; w niebie zdżinãłë grzmòtowé wòzë;
psotnicë òbloklë miesączk w blónë). Wëgraje to karno, chtërno dobãdze nôwicy pónktów.
3

Nazwijta spòdlową mëslã tekstu jednym zdanim. Z wajich bédënków pòwstónie temat ùczbë,
chtëren zapiszeta w zesziwkach.

4 Przedstawmë so, że wòda zaléwô tekst. Żebë gò ùretac, mùszita wëbrac z niegò 10 słów-kluczów,
chtërne bãdą òsnową, na jaczi pózni nen tekst dô sã òdbùdowac. Zapiszta te słowa na tôflë.
5 Rzeczta krótkò ò tim, co dzało sã w niebie, czej przëszło tam sétmë łebianów. W òpòwiôstce mùszą
sã nalezc waje słowa-klucze.

28

I • Dzeje Kaszëbów w legendowim widze

Gramatika
6 Kùli łebianów przëszło do nieba? Zapiszta to na tôflë cyfrą i słowno.

• A terôzka rechùnkòwé dzejania z ną cyfrą i twòrzonyma z nią lëczbama (pò zrechòwanim wińdzënów
zapiszta wszëtkò słowama jak w mòdle; mùszita w ny robòce prosëc szkólnégò ò wspòmóżkã):
7 + 10 = … | sétmë / sédem dodac dzesãc to je sétmënôsce / sédemnôsce
23 – 7 =
70 + 7 =
699 + 78 =
7000 – 6293 =

W gramatice słowa nazéwającé cyfrë i lëczbë, òglowò wielënã czegòs, zwiemë rechòwnikama,
rechùbnikama abò wielnikama (pòl. liczebnik). Niechtërne cyfrë (jak 7 i 8), a téż twòrzoné òd
nich pòzwë lëczbów mògą miec dëbeltné pòstacë:
1 – jeden
2 – dwa
3 – trzë
7

4 – sztërë
5 – piãc
6 – szesc

7 – sédem / sétmë
8 – òsem / òsmë
9 – dzewiãc

W teksce bëła gôdka ò tim, że łebianie lubilë zbierac bitë. Niżi są pòdóné jinszé pòzwë tegò słowa.
Przeczëtôjta je i spróbùjta rzec, na czim ta robòta pòlégała.
bita – mòrzkùlc, sztrądowé prawò, sztrądowé, sztrądowanié, ius naufragii (z łacëznë).

Prawò bitë, zwóné téż kòlbrzegòwim prawã, bëło zwëkòwim prawã, dozwôlającym
mieszkańcóm przëbrzéżnëch òbéńdów przejimac w miectwò rzeczë wërzucóné przez mòrze,
ale téż i rozbitków, bò dôwało òno prawò do ùznôwaniô taczich za pòjmańczików. Na
zôczątkù przënôlégało do regaliów, to je praw przënôleżnëch panownikóm. Bëło równak
colemało przez nich òdstãpòwóné mieszkającym przë ùbrzegù mòrza feùdałóm i kòlonióm.
W Gduńsczi Pòmòrsce òstało zniosłé òstateczno w 1454 rokù, z równoczasnym ùznanim
prawa do miectwa (i wòlnotë) pierwòsznëch mòrsczich rozbitków.
8 Wëbierzta so jeden z tematów i napiszta prôcã:

• Swiãti Pioter miôł z łebianama niemałi wërwas i w kùńcu sã jich wëzbéł. Òpòwiedzë, jak to sã
stało, że łebianie rëgnãlë z nieba nazôdka na zemiã.
• Napiszë charakteristikã łebianów.
• Napiszë reklamã Łebë tak, żebë letnicë chcelë tu przëjeżdżac.
• Napiszë lëst swiãtégò Piotra do Pana Bòga z prosbą ò przeniesenié na jinszé stanowiszcze.
Pòdôj przëczënë taczi decyzje.

29

7. Swiãtô Barbara w Pòmòrsce

1. Dôwné dzeje Kaszëbów

Wprowadzenié do tematu
Dzysô mdze gôdka ò swiãti Barbarze. Chcemë sã z tą pòstacą lepi zapòznac, tej przëszëkùjta terô
pitania do wëdowiédzë na temat ti swiãti.
Spiszta waje pitania na kôrtce. Za sztót spróbùjta nalezc na nie òdpòwiedzë.
Przëzdrzë sã figùrze sw. Barbarë ze stronë 31. Òpiszë ji wëzdrzatk. Dôj òsoblëwi bôczënk na atribùtë.
Zapòznôjta sã z wiadłama ò sw. Barbarze. Szëkôjta w nich òdpòwiedzów na pitania zadóné
w przëszëkòwónym scenarnikù do wëdowiédzë. Jeżlë ni ma tu czegòs, co waju interesëje, szëkôjta
w żëwòtach swiãtëch abò w internece.
Swiãtô Barbara je jedną z mãczelniców, chtërna w III st. n.e. miała òddac żëcé za chrzescëjańską wiarã. Bëła òna baro pòpùlarną swiãtą przez całé strzédnowieczé. W XIII stolecym jedną
z nôwikszich relikwiów z nią sparłãczonëch bëła ji czaszka (zwónô głową swiãti Barbarë),
chtërna nalazła sã w rãkach pòmòrsczich ksyżëców. Swiãtopôłk ùmôlnił jã w gardze w Sartawicach nad Wisłą. Równak Krzëżôcë, z jaczima prowadzył w tim cządze biôtczi, zajãlë
w 1242 rokù gard i przejãlë relikwiã. Ùmôlnilë jã nôpierwi w Chełmnie, a pózni w zómkù
w Starogardze, gdze bëła òna przez pòstãpné dwasta lat, jaż w cządze trzënôscelatny wòjnë
òstała przeniosłô do Malbòrga, pózni do Gduńska, do kòscoła Mariacczégò. Tam òstała znikwionô òb czas protestancczich religijnëch zamiészków. Równak ji dzélëczi nalazłë sã w pelplińsczi katédrze i w jezuicczim kòscele w Stôrëch Szkòtach (dzysdnia w pôłniowim Gduńskù).
Z tą relikwią zrzeszonëch je wiele legendów òpisywającëch tak ji przëbëcé na Pòmòrzé,
jak i cëda, jaczé za sprawą sw. Barbarë miałë tu môl. Jedna z nëch legendów wëjasniwô
przëbëcé relikwie na Pòmòrzé. Na głowa miała bëc darënkã papieża Innocentégò IV dlô króla
Danii Érika IV. Głowã wiózł òkrãtã papiesczi pòsłańc, biskùp Sedenza, chtërnégò òkrãt trafił na sztorm i òstôł rozbiti na kaszëbsczim pòbrzeżim. W niechtërnëch wersjach je gôdka
ò Òksëwim, w jinszich ò òkòlim Rëmi, w jesz jinszim ò krëjamny Łzanie. Tak a tak zgódno
z notejszim sztrądowim prawã bitë biskùp stôł sã pòjmańczikã i mùszôł spãdzëc w niewòlë
jaż trzë lata (jinszi cwierdzą, że jaż dzesãc). Retënk dlô papiesczégò pòsłańca miôł przińc z rąk
kamieńsczégò biskùpa (wedle niejednëch wersjów béł to Jaromar). Na wdôr tegò zdarzeniô
biskùp z ksãcã Swiãtopôłkã mielë ùfùndowac dwa zwònë dlô òksëwsczégò kòscoła. To zdarzenié miało téż bëc przëczëną znieseniô brzegòwégò prawa bitë.
Jak to równak w legendach biwô, nié za wiele sã w nëch przekazach zgôdzô. Bò wej Innocenti IV
òstôł papieżã dopiérze pò atakù Krzëżôków na Sartawice, a Jaromar béł biskùpã pôrãnôsce lat
pò smiercë Swiãtopôłka. Mòże równak sã docëgac, że relikwiô trafiła na kaszëbsczé zemie za
sprawą mòrsczi bôłdzë.

30

I • Dzeje Kaszëbów w legendowim widze

Relikwiôrz swiãti Barbarë ùmôlniony w zbiérach Mùzeùm Diecezjalnégò w Pelplënie

Ùczbienié
1

Przeczëtôjta pò cëchù tekst i rzeczta, na jaczi ôrt rzeszi òn sã z tim, co ju òstało rzekłé rëchli (na ti
i na ùszłi ùczbie).

31

7. Swiãtô Barbara w Pòmòrsce

Sztrądowi rabùsznicë i rzimsczi kardinôł
Na Hélu i na Gòłi Górze bëłë dôwni gniôzda strasznëch rabùszników. Czej òkrãt
jaczis sã na wałach rozbił i lëdze sã na brzég wëretelë, to ti rabùsznicë jich złapilë
i w pòjmanié brelë. Bëło to tak zwóné prawò brzegòwé bitë.
Papiéż Innocenti IV pòsłôł pewnégò rokù jednégò kardinała z głową swiãti
Barbarë do króla dëńsczégò, swégò dôwnégò drëcha z czasów szkòłowëch, razã
òdbëtëch w Pariżu. Tim królã béł Érik VII. Kardinôł przëbéł z relikwią do Dëńsczi,
ale tam króla nie bëło, bò òn przed mòrowim wiodrã ùcekł do Szwédzczi. Tak nen
kardinôł dali rézowôł do niegò, ale na westrzódkù mòrza pòrwôł jegò letczi statk
òkropny wicher i zagnôł gò jaż na brzég pòmòrsczi.
Òkrãt rozbił sã ò pòdwòdné ławë, a ny rabùsznicë zabrelë mù tã swiãtą relikwiã
i zanioslë jã do Gduńska. Jegò samégò òni za wësoką sëmã òddelë na robòtë do
môłégò miasteczka. To sã nazéwało Łzana. Tu kardinôł mùszôł dłudżé lata żarna
krãcëc, jaż pewnégò dnia tą stroną przejéżdżôł kònno biskùp pòmòrsczi. Ten czuł,
jak chtos spiéwôł: Salve Regina. Tak òn pòsłôł zazdrzec, cobë to miało znaczëc. Tej
òn sã ò wszëtczim dowiedzôł i òdjachôł do ksãca Swiãtopôłka.
Swiãtopôłk sóm ze Gduńska zajachôł do negò kardinała i gò baro przeprôszôł. Òn
ùkôrôł złoczińców i pòjmónégò kardinała ùwòlnił. Ten mù òddôł z wdzãcznoscë
głowã swiãti Barbarë i ksążã òdwiôzł jã do swégò nôpëszniészégò grodu – do Sartawic nad Wisłą.
Kardinôł pòwrócył do Rzimù i Érikòwi zawiózł pózni jiną relikwiã do kòscoła,
chtëren òn wnet wëbùdowôł. Tej ksążã Swiãtopôłk wëdôł rozkôz, że w jegò ksãstwie prawò brzegòwé bitë je na zawdë skasowóné.
Ale ny rabùsznicë dali pòtajemno òkrãtë i lëdzy napôdelë. Tej ksążã jich zaczął
nié na żartë tropic, jaż w kùńcu le jich môłô gôrstka òsta na pòmòrsczi Gòłi Górze.
Tu òni téż wnet wëdżinãlë i w niedaleczim Kòszalënie le òd nich òstôł żelazny róg,
chtërnym òni sã zwòłiwelë, czej òni na wieczór chcelë sã ùdac na òtwarté mòrze.
Ten róg do dzysô jesz tam je widzec.
W Bùkòwie, ù stóp ti Gòłi Górë, pòstawił ksążã cëdowną kaplëcã Nôswiãtszi
Marie Pannë, a we Łzanie klôsztór żarnowsczi. Òd tegò czasu ò rabùsznikach mòrsczich ju nicht nic wicy nigdë nie czuł.
Zaklęta stegna. Bajki kaszubskie, Gdańsk 1985, s. 193–194.

Sartawice – jeden z wôżniészich w XIII stolecym gardów swiecczégò ksãstwa,
jaczé w pòłowie tegò stolecégò bëło pòd panowanim Swiãtopôłka Wiôldżégò.
Chòc môl béł ùznôwóny za nôwikszą twierdzã krôjnë Subisławiców, to równak
krzëżacczi òddzél pòd przédnictwã Teòdorika z Bernheim zajął gò przez
zaskòczenié w nocë z 3 na 4 gòdnika 1242 rokù. Relikwiô głowë sw. Barbarë,
jakô tedë tam bëła, òstała przeniosłô do Chełmna, chtërno w nym cządze
bëło przëjimóné za krzëżacką stolëcã. Ksążã Swiãtopôłk zòrganizowôł
wëprawã na Chełmno i je zajął, leno relikwie ju tedë tam nie bëło, bò Krzëżôcë
jã przenioslë do Starogardu, jaczégò Pòmòrzanóm nie ùdało sã dobëc.

32

I • Dzeje Kaszëbów w legendowim widze

2 Wësłëchôjta jesz rôz tekstu. Òb czas słëchaniô trzë karna wëszukają w nim taczich wiadłów:

• pierszé karno: wszëtkò, co wskazywô na czas zdarzeniów;
• drëdżé karno: môle dzejaniô sã wëdarzeniów;
• trzecé karno: òsobë, ò jaczich je w teksce gôdka.
3

Ze zebróny wiédzë zróbta notatkã w zesziwkù.
Na przëmiôr przë môlach zapiszta wëdarzenia, jaczé miałë w nich plac (wedle taczégò mùstru):

môle

zdarzenia

Hél, Gòłô Góra

place dzejaniô sztrądowëch rabùszników

• Pòkôżta te place na karce Pòmòrzô.
4 Czëtôjta wiadła ùmôlnioné pòd legendą i ùstalta, czë wszëtkò, co je zapisóné w teksce, je zgódné
z historicznym przekazã.
5 Na spòdlim pòwiôstczi napiszta plan zdarzeniów. Kòżdémù akapitowi (pòrechùjta, kùli jich je)
nadôjta titel i to mdą pòstãpné pónktë.
Żlë mdzeta chcelë te pónktë barżi rozbùdowac, tej ùtwórzta do nich pòdpónktë. Do zapisywaniô
wëzwëskôjta równowôżënë zdaniô.

• Na przińdną ùczbã je nót przëszëkòwac òpòwiôdanié tekstu wedle spòrządzonégò planu.
6 Swiãtô Barbara je patrónką (kògò i czegò?).
Żlë swiãtô Barbara je tak znóną patrónką, tej czãsto ò ni piselë pisarze i pòecë. Przeczëtôjta jeden
z dokazów kaszëbsczi lëteraturë ji pòswiãconëch.

Alojzy Nôdżel, Swiãtô Barbara
Swiãtô Barbara
Miéj ò nas starã
Miéj ò nas starã
Wiedno ë wcyg
Trzë razë tësąc
Zmienił sã miesąc
Stalat ju òsmë
Tu kòl nas jes të
Barbaro swiãtô
Ò nas pamiãtôj
Ë nie zabôczë
Czej cemné noce
Czej jasny dzéń.
7

Rzeczta, jak rozmiejeta nã wiérztã. Czim òna bë mògła bëc dlô Kaszëbów?

33

8. Skądka pòzwa Kaszëbë

Wprowadzenié do tematu
Zapiszta na przëszëkòwónym plakace wszëtczé skòjarzenia ze słowã
Kaszëbë.
Òmówta zebróné hasła i rozbùdujta je wedle zasadë diamańtowégò
ringù, tj. pòprowadzta analizã i diskùsjã nad bédowónyma
ùdbama, pòstãpno rozbùdujta plakat przez pòdanié juwernëch
przikładów; np. gwôsnô lëteratura (proza – Żëcé i przigòdë Remùsa,
lirika – …; dramat – …); to rozpisywanié mòże sã cygnąc jesz dali
(np. do kòżdégò dokazu mòże dopisac jegò ùtwórcã). Pò taczim
rozpisywanim pòwstanie sécka wiadłów, co mdze wëzdrza jak
szlifòwóny diamańt.
Pòsłëchôjta, z czim Kaszëbë kòjarzą sã Tomaszowi Fópce, aùtorowi
słów piesniczczi spiéwóny przez wòkalistkã Werónikã Kòrthals.

Mówiã: Kaszëbë
Mëszlã: chëcz – mówiã: Kaszëbë
Mëszlã: Të – i kòchóm Cebie
Mówiã: swiat – a mëszlã: mëma
Mówiã: brat – mëszlã: Kaszëba!
Jesmë jak drzewa, co wrosłé są w zemiã
Cwiardé, chòc łãdżé, czej wiater szãtoli
Dôwómë brzadë a schrónią dlô zwierzãt
Nas całi las je, i z lëstã wcyg młodim…
Tej-sej so robôk wëkùmac chce jómkã
Słuńce nôpiarto òpôliwô krónã
Chtos wëcął „love”, zabòlało w kórã
Skôczą pò wietewkach bùzer ze wszónã…
Mòżemë bùkã bëc, dãbã, leszczëną
Nawetkã krzeszniama, krëszką, czë slëwą
Le nicht nas w pólné nie zmieni kamienie
Bò swòje mómë w ti zemi kòrzenie!

Pòrtret Tomasza Fópczi
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 80

Tomôsz Fópka
Ùrodzony w 1973 rokù
w Gdini; absolwent
Mùzyczny Akademie
we Gduńskù; lëterat,
kómpòzytor wiôldżégò dzéla
dzysdniowégò ùsôdztwa
mùzycznégò Kaszëb;
pùblicysta, kaszëbsczi dzejôrz;
wiôldżi dzél dokazów z jegò
lëteracczégò ùsôdztwa je
przeznaczony dlô dzecy;
wiele robòtë rzeszi z dzejanim
kaszëbsczich chùrów.

https://www.youtube.com/watch?v=HhjhojRD5ek

Spróbùjta zaspiewac nã piesniczkã. Rzeczta, jaczé skòjarzenia z Kaszëbama mô artista. Chãtny mògą
przëszëkòwac téż plakat przedstôwiający Kaszëbë widzóné òczama Tomasza Fópczi.

34

I • Dzeje Kaszëbów w legendowim widze

Ùczbienié
1

W rozmajitëch ksążkach są próbë òbjasnieniô, skądka wzãła sã pòzwa Kaszëbë. Przeczëtôjta
ùwôżno pòdóné niżi wëjimczi z nëch ksążków:
Nazwa sama jest bardzo stara i sięga na pewno przedchrześcijańskich czasów, i jeżeli nie
oznaczała ona w najdawniejszych czasach nazwy szczepowej wszystkich Pomorzan, to
przynajmniej nosił ją szczep wybitny albo oznaczała ona klasę ich znakomitą. Kaszubi odznaczali się od innych Pomorzan szerokimi fałdowanymi szatami. Nazwa Kaszubów oznacza
w średnich wiekach zawsze członków domu panującego lub wybitnych wojaków. Od połowy
XIII wieku książęta Dolnego Pomorza (Szczecińskiego) przyjmują urzędowo nazwę Kaszubów
do tytułu książęcego jako „Dux Slaviae et Cassubiae”. […] Książęta Dolnego Pomorza przejmując tytuł „książąt Kaszubów i Kaszubii” dobrze znali jego znaczenie i nie przyjęliby go do
swego tytułu książęcego, gdyby ono nie oznaczało nazwy starodawnej i chlubnej, wiernie
przechowywanej przez książąt i rycerstwo, dumnych z prastarej swojej nazwy szczepowej.
A. Majkowski, Historia Kaszubów, Gdańsk 1991, s. 12.

Józef Spors w wyniku wielu badań doszedł do wniosku, że nazwa Kaszuby najpierw zakorzeniona była na Pomorzu Zachodnim, skąd promieniowała na Pomorze Wschodnie i Meklemburgię […]
Najbardziej przekonująca jest hipoteza, iż nazwa Kaszuby została uformowana przez Słowian
w okresie wędrówek ludów (V – VII w.). Określano nią plemiona słowiańskie, które osiedliły
się na południowym brzegu Bałtyku […]
Kaszuby to nazwa etniczna, ponadplemienna, którą na światło dzienne, na karty historii,
wprowadzili dominikanie i franciszkanie. Po raz pierwszy wystąpiła w 1238 roku w dokumencie wystawionym przez papieża Grzegorza IX, pojawiając się od tego czasu nagminnie
w łacińskiej tytulaturze książąt zachodniopomorskich, w której początkowo przeważało
określenie „dux Slavorum et Cassubia”, a dopiero Barnim III (1320–68) tytułuje się „dux
Cassuborum”, czyli „książę Kaszubów”.
J. Borzyszkowski, J. Mordawski, J. Treder, Historia, geografia, język i piśmiennictwo Kaszubów, Gdańsk 1999, s. 20–22.

Nazwę Kaszubów wyprowadza Bogufał od fałdowania sukien […]
Wedle Mrongowiusza Kaszubi to ludzie kożuchy noszący od staropolskiego koża, każa =
kożuch […]
Jest też popularna etymologia S. Kujota wyprowadzająca nazwę od appelatiwu kaszuby – wody
niezbyt głębokie, wysoką trawą porosłe. Żadna z licznych etymologii nie przekonuje. Nazwa niejasna.
W. Boryś, H. Popowska-Taborska, Słownik etymologiczny kaszubszczyzny, t. III, Warszawa 1999, s. 25–26.

35

8. Skądka pòzwa Kaszëbë

Nie znamy etymologii nazwy Kaszubi. Językoznawcy – onomaści i historycy nie doszli do
ostatecznych konkluzji, nawet nie jesteśmy pewni, czy nazwa pochodzi od ziemi, czy od ludu […]
Jedni badacze wywodzą etymologię nazwy Kaszubi, Kaszuby od nazw terenowych, na przykład
mokradeł porosłych sitowiem, inni uważają, że jest to nazwa etniczna, od której urobiono
nazwę ziemi.
T. Bolduan, Nowy bedeker kaszubski, Gdańsk 2002, s. 187.

Sztãpel Barnima I

Sztãpel Barnima III

2 Na spòdlim przeczëtónëch wëjimków òdpòwiédzta na zapitania:

• Òd czegò rozmajiti badérowie wëprowôdzają pòchòdzenié pòzwë Kaszëbë?
• Chto, czedë i gdze pierszi rôz zapisôł słowò Kaszëbë?
• Chtëren z ksyżëców jakno pierszi nadôł so titel „ksyżëca Kaszëbów” (dux Cassuborum)?
3

Nalézta w encyklopedie abò jinym zdroju wiédzë hasło Kaszuby. Przeczëtôjta, co tam stoji
napisóné. Czegò jesta sã dowiedzelë nowégò, òkróm tegò, co ju wiéta ò Kaszëbach?

Gramatika
4 Òdmieńta przez przëpôdczi słowa: Kaszub (pòl.), Kaszëba (kasz.)

nazéwôcz
rodzôcz
dôwôcz
winowôcz

36

Kaszub / Kaszuba

Kaszëba

I • Dzeje Kaszëbów w legendowim widze

nôrzãdzôcz
môlnik
wòłôcz

• Czë to bëło prosté zadanié? Co w ti robòce bëło drãdżégò?
• Bôczta, że nié leno wama to zjinacziwanié sprôwiô jiwer. Dorosłi lëdze téż mają z tim òlér. Dlôtegò

ò òdmianie tegò słowa wëpòwiôdelë sã jãzëkòznajôrze, a tak ò sprawie napisôł prof. Édwôrd Bréza:

pierwotnie nazwa na pewno miała wygłos spółgłoskowy: Kaszub […] Jak zatem doszło do formy
Kaszuba? […] Upatruję tu wpływ niemiecki […] Tak więc mamy pierwotne Kaszub, zniemczone
potem na Kaschube i zrepolonizowane na Kaszuba […] W znaczeniu etnicznym dawna forma
Kaszub i nowsza Kaszuba są pod względem poprawnościowym równouprawnione.
[w:] T. Lipski, Remùsowi króm, Gdańsk 1990, s. 169–170.

5 Cekawé pòstacë przëjimô téż w zjinaczënie pòzwa Kaszëbë. Mòże òna bëc zjinacziwónô wedle
niéchłopskòpersonowégò abò białczégò ôrtu.
Nz Kaszëbë 		
R Kaszëb			
Dw Kaszëbóm		
Wn Kaszëbë		
Nrz Kaszëbama		
Ml Kaszëbach		
W Kaszëbë		

Kaszëbskô
Kaszëbsczi
Kaszëbsczi / Kaszëbsce
Kaszëbską
Kaszëbską
Kaszëbsczi /Kaszëbsce
Kaszëbskô

6 Dofùlujta w zesziwkach zdania, brëkùjącë jedny abò drëdżi pòstacë słowa Kaszëbë.
/w
.
• Jô mieszkóm na
je mòjim môlã do żëcégò.
• są mòjim òblubionym placã na zemi. /
Nigdë
nie
òstawiã
rodnëch
/
Nigdze
nie
wëjadã
z mòji
.
•
je zrzeszoné mòje żëcé. / Z
parłãczą sã miłé wspòminczi.
•Z
Jô
baro
kòchóm
swòje
.
/
Ò
të
mòja
, jes mie namienionô na wiedno.
•
7

Kaszëbë to snôżô krôjna. Do ji nazwaniégò czãsto ùżiwô sã jinëch òkresleniów (np. mòdrô krôjna).
Jak jesz je zwónô ta krôjna? Zapiszta wszëtczé pòzwë i starôjta sã wëwidnic jich znaczenié.

8 Ò òjczësti zemi gôdô sã rozmajice. Mògą to bëc taczé pòzwë: tatczëzna, òjczëzna, òjcowizna,
domôcëzna, domôctwò, rodnô zemia.

• Ùżijta tëch słów w apartnëch zdaniach. Zdania zapiszta w zesziwkach.
9 Ò ùmiłowanim rodny zemi je gôdka w dokazu Antoniégò Peplińsczégò Na czôłnie.

• Czëtôjta razã tekst na głos, a pózni wësłëchôjta gò w wersji mùzyczny z platczi i zaspiewôjta.
37

8. Skądka pòzwa Kaszëbë

Antón Peplińsczi, Na czôłnie
1. Pòrénny wiéw sã zriwô
I szëmi cemny las,
A jô na czôłnie biwóm,
Bò do òdjazdu czas.
A czôłn mój to na wale
Jak serce skôcze mie
I płënie w cëzé dôle,
Dze mie tak bãdze zle.
2. Ju płënã jô w cëzënã
i żegnóm miłi krôj…
Czë ùzdrzã zôs òjczëznã,
Ten nórcëk mój, le mój!
Ju zgùbiłë me òczë
Òjczësti starków brzég
I nie wiém, czej òbôczã –
Czej żôdżel zmieni biég.
A. Peplińsczi, Na czôłnie, [w:] Kaszubski śpiewnik domowy,
red. W. Frankowska, Gdynia – Wejherowo 2014, s. 210.

10 W piesniczce je gôdka ò òstôwianim rodny zemi i emigrowanim
za grańcã. Zebierzta wiadła na temat kaszëbsczich emigrantów
i napiszta ò tim spòlëznowim zjawiszczu.

Pòrtret Antona Peplińsczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 36

Antón Peplińsczi
(1918–1995)
Ùrodzony we Wiôldżim
Klińczu, ksądz (w parafiach:
Chònice, Pawłowò,
Czôrnowò, Mscëszejce);
kaszëbsczi pòeta,
kómpòzytor (ùsôdzca
131 piesniów, we wikszoscë
do swòjich tekstów,
z chtërnëch wiele je znónyma
kòlãdama); nôbarżi znóné
dokazë to: Kaszëbë wòłają
nas, Żebë wrócył ten czas,
Czemù lecysz w cëzé stronë.

9. Dôwné gromadë
i plemiona słowiańsczé

Wprowadzenié do tematu
Kaszëbi są nié za wiôlgą spòlëzną. Szacëje sã jich wielënã na kòle 550 tës. Ale w dôwnëch czasach bëła
to wiôlgô rózga Słowianów na pôłniowim ùbrzegù Bôłtu, co zamieszkiwała zemie òd Szczecëna jaż pò
Gduńsk.

Du
ń

Zdrzącë na kartã, rzeczë, jaczé terenë zajimelë Kaszëbi na przełómanim IX i X stolecégò.
cz

14°

ycy

16°

Bornholm

M O R Z E

18°

B A Ł T Y C K I E

J. Łebsko

Arkona

Zatoka
Gdańska

Łeba

Rugia

Sławno

(K

u

b

t

No

Stargard

a

e
Haw l

ni

Spre

e

n
Santok

rta
Wa

14°

Pola
Poznań

Odra

Słupianie

ia

No
t
ta
War

Lubusz

wa

Brenna
Morzyczanie

S

Lubuszanie

ć
Not e

Inowrocław

ni

e

18°

sz
an
ie

Włocławek
Kruszwica

Gniezn
Pomorze
w latach 800–950
0

25
10

16°

ow ła
az is
M W

eć

Cedynia

w
pre ia

Wyszogród

ie

Nakło

Pyrzyczanie

Rzeczanie

54°

a

Pyrzyce

Stodoranie

ga

Prusowie

Starogard

w

z

C

a

s

z

i)

Od

ra

nie

R e darowie

P

J. Dąbie

o

m

ęta

Truso

ja

za

Szczecin

o

ar r
s

a

i e

d

kr

Radogoszcz

z

Białogard

n

Br

W

Linianie

Kołobrzeg

P

drzyce
Wołogoszcz
Uznam
Obo
wie
Wolin
Kamień
Warno
n
a
i
i
e
Uznam Wol
ie i e n
inia
nie
bian e z p Dymin
a
ł
o
P
r
Wolin
e
Wkra
anie
ł ęż
Do
J. Müritz

ia

Wisła

Roztoka

Malechów

Gdańsk

Sł

up

C

nie
h y ża

Ku

Góra

Ranowie

Bardo

50

75 km

20

Grupy językowe*
polska
pomorska
połabska

pogranicza etnicznie
mieszane
* według J. Humnickiego

J. Mordawski, Atlas dziejów Pomorza i jego mieszkańców – Kaszubów, Gdańsk 2017, s. 20

Niechtërny ùwôżelë nawetka, że te grańce bë nôleżało rozcygnąc dali na zôpôd, jaż za Òdrã. Gôdô
ò tim Jón Trepczik w mùzycznym dokazu pòd titlã Zemia rodnô. Z ùwôdżi na ji snôżotã naùczimë sã
spiewac nã piesniã.

39

9. Dôwné gromadë i plemiona słowiańsczé

Jón Trepczik, Zemia rodnô
Zemia rodnô, pëszny kaszëbsczi kraju,
Òd Gduńska tu jaż do Roztoczi bróm,
Të snôżi jes jak kwiat rozkwitłi w maju,
Ce, Òjczëznã, jô lubòtną tu móm.
Sambòrów miecz i Swiãtopôłka biôtczi
W spòsobie Ce dlô nas ùchòwałë.
Twòje jô wprzódk bëlné pòcyskóm kwiôtczi,
Òdrodë cél Kaszëbóm znôw brënie.
Tu jô dali mdã starżã zemi trzimôł,
Skądka zôczątk rodnô naj rózga mô.
Tu mdã dali domôcëznë sã jimôł
Jaż zajasni i nama brzôd swój dô.

Pòrtret Jana Trepczika
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 28

Poezja Zrzeszyńców, Gdańsk 2013, s. 495.

Jak bë miałë wëzdrzec grańce rodny zemi wedle mëszleniô aùtora
piesni? Jaczé grańczné miasto (òkróm Gduńska) sã pòjôwiô w tim
teksce? Jak brzëmi jegò pòlskô pòzwa i w jaczim kraju, przë jaczi
rzéce òno je ùmôlnioné?
Zdrzącë na kartã Kaszëb z IX / X st. rzeknita, skądka mògło sã wząc
taczé mëszlenié Trepczika ò grańcach rodny zemi.

Ùczbienié
1 Za sztót wësłëchôta tekstu. Òb czas jegò słëchaniô je nót
wëfùlowac na kôrtkach taczi zestôwk:

Pòzwë
rzéków

Pòzwë
gardów

Pòzwë
czerënków swiata

Aleksander Majkòwsczi, Żëcé i przigòdë Remùsa
(wëjimczi)

Bôczë chłopkù, coc rzekã dzysô […]
– Te dwie krąconé czôrné drodżi, co jidą z pôłniô kù nocë, to dwie
wiôldżé rzéczi: na wschòdze słuńca Wisła, na zôchòdze Òdra. Tam,
gdze Wisła bieżi w mòrze, môsz Gduńsk, tam gdze Òdra, môsz
Szczecëno. Zdrzë, jak linia mòrza pòdbiégô tãpim klinã do ùscô

40

Jón Trepczik
(1907–1989)
Ùrodzony w Mirochòwie,
skùńcził Seminarium dlô
szkólnëch i robił w szkòłach
w: Kartuzach, Miszewie,
Rogòznie i Tłukawach na
Wiôlgòpòlsce, we Wejrowie;
béł zdrëszony w robòce
dlô Kaszëb z Aleksandrã
Majkòwsczim, dzejôł w karnie
Zrzeszińców; pisôł liriczi
i snôżé piesnie (chãtno
spiéwóné do dzysdnia).

Lëdze, co żëlë dôwni
w kraju Kaszëbów

I • Dzeje Kaszëbów w legendowim widze

Òdrë i bôczë, że przeszedłszë rzékã tã na lewi brzég, wiedno jesz
stojisz na dôwny zemi kaszëbsczi. Bò òna sã cygnie pò górach bôłtëcczich jaż bezmała tãdë, gdze stoji Berlin, stolëca Niemców i miasto Roztoka, niedalek mòrza. Òd pôłniô sznur Wartë i Notecë, jaż do
kòlana Wisłë przë Fòrdonie, a òd nocë mòrze: to stôrodôwné grańce
naszi zemi kaszëbsczi. Na pôłnié zemia sã z nią łączi pòlskô, z chtërną wòlą ksążąt naszich i nôrodu jednã twòrzëlësma Rzeczpòspòlitą.
Jô ze zdzëwienim patrził i słëchôł, bòm sobie nigdë nie ùwôżôł,
żebë krôj Kaszëbów béł jaż taczi dużi. A òn mówił dali:
– Taczi dużi béł nasz krôj i wiele w nim żëło lëdu i panów i ksążãta
włôsny nima rządzëlë. A bëlë Kaszëbi bògati na lądze i òkrãtama
włôsnyma jezdzëlë pò mòrzu i wòjsk żelôznëch wiedlë rejmańtë
i mielë wòlą. Bùdowelë wse i miasta. Cëzëch przëjimelë gòscynnie
a nieprzëjôceli ùmielë pòbic i wënëkac z kraju. – Tak ma wëzdrzała
dôwni, szescset lat nazôd. A dzys co mómë?
A. Majkowski, Żëcé i przigòdë Remùsa, Gdańsk b.r., s. 121– 122.

2 Zdrzëta na kartã, co bëła wëżi, i czëtającë sztëczkama tekst
z „Remùsa” pòkôżta jesz rôz dôwné grańce Kaszëb, ò jaczich wasta
Józef pòwiôdô môłémù pasturkòwi.
3

Dôwné grańce Kaszëb sygałë pierwi jaż do Òdrë, a za nią mieszkelë
téż Słowianie. Przeczëtôjta wëjimczi z ksążczi Aleksandra
Majkòwsczégò Historia Kaszubów, żebë sã dowiedzec, jaczé
to bëłë gromadë i plemiona.
Jak inni Słowianie, tak i dawni Kaszubi lubili się organizować
w małych szczepowych związkach […] Takim był
w najdawniejszych czasach Związek Weletów czyli Lutyków,
o których nas dzieje średniowieczne najwcześniej pouczają,
gdyż jako najdalej wysunięci na zachód Kaszubi pierwsi oni
zetknęli się z zaborczymi władcami Franków i Sasów. Związek
lutycki obejmował pierwotnie cztery ludy osiadłe na południe
i północ od Piany, mianowicie Redarów i Dołężan na południe,
Czerzpienianów i Kyżan na północ od tej rzeki […]
Koło wymienionych czterech szczepów kaszubskich
grupowały się sąsiednie szczepy, np. Morzyczanie nad jeziorem
Morzyce, Ukranie nad rzeką Ukrą, Rzeczanie, Hobolanie,
Linianie. Wzdłuż rzeki Warnawy kraje związku Lutyków
graniczyły z Obodrytami, zamieszkującymi kraje wzdłuż morza
do Elby i poza nią przechodząc, aż do dzisiejszej rzeki Szlei
w południowej części Półwyspu Jutlandzkiego […]

Pòrtret Aleksandra
Majkòwsczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 12

Aleksander Majkòwsczi
(1876–1938)
Ùrodzony w Kòscérznie;
kùńcził znóné gimnazjum
w Chònicach, dze dzejôł
w kòle filomatów, pózni
sztudérowôł medicynã
w Berlënie
, Grifii i Mònachium;
mieszkôł we Gduńskù, znôw
w Kòscérznie, Kartuzach
(dze je pòchòwóny); baro
zaangażowóny kaszëbsczi
dzejôrz; załóżca Towarzëstwa
Młodokaszëbów; wëdôwôł
cządnik „Gryf”; pisôł liriczi
i prozatorsczé dokazë,
z chtërnëch nôwôżniészô w
kaszëbsczi lëteraturze
do dzysdnia je pòwiesc Żëcé
i przigòdë Remùsa; spòd jegò
pióra wëchôdałë téż jinszé
prôce i artikle zrzeszoné
z Kaszëbama.

41

9. Dôwné gromadë i plemiona słowiańsczé

Rujanie graniczyli z Lutykami od północy. Rdzeń i fundament ich siły spoczywał na wyspie
Ruji, gdzie mieściła się ich główna świątynia w Arkonie. Od wschodu przylegał do Lutyków
i Rujan szczep Wolinian […]
Dalej po obu brzegach rzeki Parsant aż po Góry Chełmskie, rozciągała się ziemia odłamu
Kaszubów […] Podług wszystkich danych tkwiło tu siedlisko najdawniejsze szczepu
kaszubskiego. Ziemia starokaszubska rozciągała się od morza do Noteci […]
Nareszcie najdalej na wschód wysunięta dzielnica to Pomorze Gdańskie, część dzisiejszych
Kaszub, na którym po dziś dzień utrzymała się pierwotna ludność kaszubska, zachowując
język i obyczaj przodków.
A. Majkowski, Historia Kaszubów, Gdańsk 1991, s. 13–14.

• Na spòdlim tekstu dofùlujta w zesziwkù zestôwk (w kaszëbsczim jãzëkù):
gromada,
plemiã

zajimóné zemie,
grańce, sąsadzë

4 Wasta Józef, pòwiôdającë Remùsowi ò dôwnëch grańcach Kaszëbsczi, tak kùńczi: „Tak ma
wëzdrzała dôwni, szescset lat nazôd. A dzys co mómë?”

• Òdpòwiédzta mù na to zapitanié. Napiszta ò dzysdniowëch grańcach, teritorium, lëdzach, jãzëkù,
kùlturze, zwëkach…

5 Jaczé bëłë przëczënë tegò, że Kaszëbi nie òbrónilë swòjich dôwnëch grańców? Zapiszta w pónktach
swòje przemëszlenia w ti sprawie.

42

10. Ò biôłim dëchù Òrmùzdze
i czôrnym Arimanie

I • Dzeje Kaszëbów w legendowim widze

Wprowadzenié do tematu
Czim je kóntrast? Pòdôjta czile przikładów słów, pòjãców, òkresleniów, rzeczi, sytuacjów, chtërne są
zestawioné na zasadze kóntrastu. Zapiszta ùtwòrzoné pôrë w zesziwkach.
Z Kaszëbsczich nótów wëpiszta na tôflë te elementë, co są zestawioné na zasadze kóntrastu.
Zaspiewôjta nótë, wstôwającë z placa, czedë pòjawią sã zapisóné na tôblëcë słowa.

Ùczbienié
1

Wësłëchôjta wëjimka pòwiescë Aleksandra Majkòwsczégò i ùstalta, kùli gôdô w nim personów.

Aleksander Majkòwsczi, Żëcé i przigòdë Remùsa
(wëjimczi)

Pòwiém cë bôjkã ò dzejach kaszëbsczich.
– Biôłi dëch Òrmùzd i czôrny dëch Ariman, a pò naszémù Smãtk, zeszlë sã w zemi
kaszëbsczi na górze Rewkòle, co na mòrze patrzi i dzeli tëch bracy, co kù Òdrze cygną, òd tëch, co lgną do Gduńska. I òbrôcôł Òrmùzd widné jak słuńce òczë na niebò
i mòrze, i ląd, i pòwiedzôł tak:
43

10. Ò biôłim dëchù Òrmùzdze i czôrnym Arimanie

– Ten krôj to kòlébka i trëma. Ten lud, òn ùmarł, a żëje. Na biôłi Arkónie stolëmné
kamienie, pò chtërnëch wanożi syn dôwnëch Weletów z wëstëdzoną dëszą […] Jô
ale jim zbùdzã spòd kamianëch mòdżił ricerzi i wòdzów i rozeżglã płomiéń òd
biôłégò Hélu pò Stopienny Kamiéń, bë òżëlë znôwù w mòcë i chwale.
I òdrzekł Smãtk:
– Smierc jich i zgùba to dobëcé mòje [...] Duńsczégò żôłnérza rãkama jô spôlił
Rujańską Stanicã, a Swiãtowita stolëmny pòsąg rznął jem na zemiã […] – I ju jich ni
ma, pësznëch Weletów! Bò rzãdama leżą w kamianëch grobach òd Matczi Rédë do
piôsków Hélu […]
Ale nie rzekłszë słowa Òrmùzd wëcygnął rãkã i spòd grobòwégò kamienia
wëdobéł gôrsc prochù bòhatérów i sôł gò jak séwca seje zôrno na przëchòdné żniwa kù wschòdowi słuńca i zôchòdowi, kù nórtu i pôłniu. A proch szedł kù zemi, jak
rój gwiôzd, jak żôlącé skrë. A gdze spadła skra, tam wëtrisnął òdżin ze swiãti zemi
i łącził sã z ògniã w płom.
A Smãtk sã skrziwił i łisknął złim òkã i sygnął w durã strëpiałégò wiąza. Tam
sedzôł sãp stôri. A òn gò wzął na dłoń, rozwinął mù skrzidła i pióro za piórkã wëriwającë pùscył złim wiatrã za skrama. A sãpòwé pióra kù zemi spôdałë, a z kòżdégò
lãgłë sã sowë i sãpë. I szarim skrzidłã pôdałë na ògnie i gasëłë płomiéń.
Ale Òrmùzd biôłi nie òprzestôł sôc swiãtëch prochów na kaszëbską zemiã, a skrë
pôdałë króm sów i sãpów, jak rój gwiôzd.
A. Majkowski, Żëcé i przigòdë Remùsa, Gdańsk b.r., s. 124–125.

2 Wëbierzta lektorów, co przeczëtają jesz rôz tekst z pòdzélã na role. Reszta słëchającëch
pòdsztrichnie w tim czasu w przëszëkòwónëch kalkach tekstu wszëtczé jistniczi zapisóné wiôlgą
lëtrą.
3

Pòdczorchniãté słowa pòdzelta na kategòrie i wpiszta do zestôwka (jak nen niżi).

Miona dëchów
i bóżków

Pòzwë rzéków
i górów

Pòzwë môlów

Pòzwë plemionów
i nôrodów

4 Pòkôżta na karce wëpisóné przed sztótã geògrafné pòzwë.
5 Wëszëkôjta w rozmajitëch zdrojach wiédzë wiadomòsców ò Òrmùzdze i Arimanie. Zebróną ò nich
wiadã zapiszta w zesziwkach.
6 Co robił Òrmùzd, a co Ariman, czej sã zeszlë na Rewkòle? Wëpiszta czasniczi i òkreslenia do nich:

• pierszé karno zajimô sã Òrmùzdã,
• drëdżé karno zajimô sã Arimanã.
7

Òbjasnita symbòlikã schòwóną w dzejanim dëchów.

• Czim są dlô Kaszëb cëskóné przez Òrmùzda skrë?
• Co sã krëje pòd sãpama i sowama cëskónyma przez Arimana?
8 Redakcjô „Pomeranii” co rokù przëznôwô swòjã nôdgrodã zwóną Òrmùzdową Skrą rozmajitim
lëdzóm. Jak mëslita, chto i za co mòże taką nôdgrodã dostac? Chto mòże bëc nazwóny
Òrmùzdową skrą? Napiszta ò tim.

44

11. Chto i czedë òchrzcył Kaszëbów?

I • Dzeje Kaszëbów w legendowim widze

Wprowadzenié do tematu
Rozrzeszta rebùs, a dowiéta sã, co bãdze tematã ùczbë.

k-

-szka

-rkew

-ëcz

spa-

Słowò zwëskóné z rozrzeszeniô rebùsa je stôrą fòrmą słowa chrzcenié. Zapiszta na tôflë familiã słów
zrzeszonëch z jistnikã chrzest.
Rzeczta, co nôleżi zrobic, żebë kògòs òchrzcëc. Co je nót przëszëkòwac i jaczé czinnoscë pózni
pòsobicą robic?

45

11. Chto i czedë òchrzcył Kaszëbów?

Ùczbienié
1

Wësłëchôjta wiérztë Alojzégò Nagla i wëbierzta z ni wszëtczé wiadła ò sw. Wòjcechù.

Alojzy Nôdżel, Swiãti Wòjkù
Swiãti Wòjkù z Czechów rodã
Të co wiarë przëniósł wid
Ni mógł të kòl naju òstac
Mùszôł të do Prësów jic?
Më Kaszëbi nôród cëchi
Mógłbës kòl nas mirnie żëc.
Ni miôł të bës kòl nas lëchò
Mùszôł të do Prësów jic?
Swiãti Wòjkù co jes w niebie
Z nieba wiedno na nas zdrzisz
Nie zabôczë naszim lëdzóm
Pòmòc w trudnym żëcu dzys
A. Nagel, Mòje wiérztë. Poezje zebrane, Gdynia 2010, s. 197.

Wòjcech, biskùp Pradżi, w 997 rokù wërësził z pòdskacënkù ksãca Bòlesława
Chrobrégò z christianizacyjną misją sczerowóną do Prusów. Szlach jegò dzejaniów prowadzył przez Pòmòrzé i Gduńsk, chtëren z ti leżnoscë òstôł pierszi
rôz òdnotowóny w kronikach. Le wej ta misjô zakùńczëła sã dlô Wòjcecha jegò
mãczelską smiercą.
Wòjcech ju za żëcégò béł dobrze znóny na césarsczim i papiesczim dwòrze,
temù téż chùtkò za swòje dzejania dożdôł sã kanonizacje. Òstôł ògłoszony
patronã nowò pòwstałi metropòlie w Gnieznie, a jegò żëcé i dokazë òstałë
òpisóné w czile żëwòtach. Przë òpisywanim jegò wizytë we Gduńskù wspòminô
sã téż ò ùdzelenim w tim placu chrztu môlowémù ksyżëcowi, żeniałémù z piastowską ksyżënką. Nad tim zôpisã do dzysdnia òstro diskùtëją historicë,
ni ma równak wątplëwòtë co do tegò, że Wòjcech béł we Gduńskù (kaszëbsczim môlu, chtëren jakno pierszi pòjawił sã w kronikach).

2 Czegò jesta sã dowiedza ò sw. Wòjkù?

• Òsóbno rzeczta ò ti personie na spòdlim wiédzë z wiérztë, pózni dodôjta jesz czile wiadłów
zwëskónëch z notatczi ò nim.

3

Z wiérztë i z jinëch zebrónëch infòrmacjów ju wiéta, jak to bëło z chrztã Kaszëbów we Gduńskù.
Rzeczta ò tim czile słów.

4 A jak bëło z rëchcenim w Zôpadny Pòmòrsce? Czëtôjta infòrmacjã.

46

I • Dzeje Kaszëbów w legendowim widze

Òtto z Bamberga i chrzest Zôpadnégò Pòmòrzô
Pierszé pòmòrsczé biskùpstwò pòwstało w 1000 rokù w Kòlbrzegù. W Pòrénczny Pòmòrsce christianizacyjné dzejania bëłë prowadzoné baro wczas, a Zôpadné Pòmòrzé òstôwało
pògańsczé jaż do czasów Bòlesława Krzëwògãbnégò.
W XII stolecym christianizacyjny misje na zôpadze Pòmòrzô pòdjął sã biskùp Òtto z Bamberga
i rozpòczął jã w 1124 rokù przë wspiarcym ksãca Wartisława. Szlach jegò dzejaniów prowadzył
ze Stargardu przez Përzëce, Kamiéń, Wòlin, Szczecëno, Kòlbrzég i Biôłogard. Na pierszô wëprawa
sã zakùńczëła w zôczątkach 1125 rokù.
Pòstãpnô misjô Òttona rozpòczãła sã na Pòmòrzim w 1128 rokù. Przëstąpił òn do ni w pòrozmienim z panownikã Niemców i pòmòrsczim ksyżëcã, co nié za baro widzało sã pòlsczémù
ksãcu – Bòlesławòwi Krzëwògãbnémù. Biskùp równak doprowadzył do ùgòdë midzë
pògòrzonyma. Staranim biskùpa òstało ùstanowioné we Wòlinie biskùpstwò dlô zemiów
Wartisława, chtërno zaczãło dzejanié dopiérze w rok pò smiercë Òttona z Bamberga (1140 r.).
Za swoje zasłëdżi Òtto òstôł ògłoszony przez papieża Klémãsa III swiãtim.

Gramatika
5 Co sztërk bëłë ùżiwóné słowa chrzescóni i chrzest. Zdrzëta terôzka na te i jinszé jesz słowa i rzeczta, co
widzyta:
chrzescëjanie / krzescëjanie
pierzch / pierzk

chrzest / krzest		
szchanie / szkanie		

chrzept / krzept
wiérzch / wiérzk

Wëmianë i przestôwianié zwãków zdôrzô sã w kaszëbsczim jãzëkù baro czãsto. Òznôczô
to równak, że jedna i drëgô pòstac je pòprawnô.

• Pòdzelta pòdóné wëżi pôrë słów na dwa karna. W jednym karnie zapiszta pôrë z wëmianama

zwãków, a w drëdżim z przestawionyma zwãkama. Spróbùjta razã dopisac jesz czile jinszich 		
przikładów do tëch pôrów.

6 Zapiszta pòlsczé brzmienié słowa chrzescëjón.

• Jaczé swiądë mòże wëcygnąc na spòdlim ti pôrë słów?
Kaszëbsczé słowa zakùńczoné w pòlsczim jãzëkù na -anin są dzél krotszé w kaszëbiznie i mają
w tim placu -ón, np. gdańszczanin : gduńczón.

• Zapiszta czile pôrów słów, co są zakùńczoné w pòlsczim jãzëkù na -anin, a w kaszëbsczim na -ón.

47

12. Pòdrechòwanié rozdzélu I
1

Jak rozmiejeta słowa kaszëbsczi jãzëk lëteracczi?

2 Zapiszë słowò ùżiwóné w zwrotach do szónowónëch abò starszich òsobów. Jak tã fòrmã sã zwie?
3

Aùtorã legendë pt. Jumnéta je:
a) Janusz Mamelsczi
b) Jerzi Samp

c) Alojzy Nôdżel
d) Lech Bądkòwsczi

4 Zapiszë pò trzë pòzwë bóżków z mitologie słowiańsczi i dëchów z demónologie kaszëbsczi.
5 Dofùluj tekst:
Przëłożënk do kaszëbsczi mitologie napisôł
. Ùdało mù sã zebrac
bògów i
25 z tëch bògów je
,a
lëchëch. Midzë dëchama je òpak: dobrëch je
,a

dëchów.
jaż 78.

6 Pòdôj synonim słowa jantôr.
7

Napiszë swòjima słowama, czim są kamiané krãdżi.

8 Zaznaczë pasowné òdpòwiedzë: zgódné z prôwdą – P (Prôwda); żlë to nie je prôwda – F (Falsz).
Kamiané krãdżi są pòòstałoscą pò Wikingach.
Gòtowie przëszlë na zôczątkù naszi erë na Pòmòrzé z òstrowù Gòtlandiô.
Nôwicy kamianëch krãgów na Pòmòrzim je we Wãsorach.
Kùrhanë są môlã pòchówkù.
Place mòcnégò promieniowaniô zemi zwie sã czakramama.
Òdrë są ùmôlnioné w Lasach Mirochòwsczich.
9 Zapiszë słowno lëczbë: 17, 77, 888, 8778.
10 Zapiszë piãc zdaniów, co rozwiną temat Swiãtô Barbara w Pòmòrsce.
11 Na temat pòchôdaniô pòzwë Kaszëbë mómë leno hipòtezë. Zapiszë trzë hipòtezë, co òbjasniwają
etimòlogiã zéwiszcza Kaszëbë.
12 Chtërna z wëpisónëch niżi gromadów nie nôleża do dôwnëch słowiańsczich plemionów
mieszkającëch za Òdrą?
Redarowie • Sasowie • Rujanie • Ùkranie • Wòlinianie • Hòbòlanie
13 Dofùluj zestôwk wpisëjącë miono dëcha abò òpisënk jegò dzejaniô:

Miono dëcha

Òpisënk jegò dzejaniô

Òrmùzd
béł niezadowòlony, wëjął z wëtrëpù w drzewie stôrégò sãpa i cëskôł
jego pióra za skrama Òrmùzda, chcôł ùgasëc jegò ògnie
14 Chrztu na Pòréncznym Pòmòrzim ùdzelił

48

, a w Zôpadny Pòmòrsce zrobił to

.

I • Dzeje Kaszëbów w legendowim widze

II • Kaszëbsczi
ksyżëcowie

49

1. Gduńskô dinastiô ksążãt

Wprowadzenié do tematu
Rozdzél II mdze pòswiãcony kaszëbsczim ksãcóm. Chcemë tej zebrac familiã słów sparłãczonëch ze
słowã ksążã.
W pòlsczim jãzëkù ta familiô bë mia pòstãpné słowa: książę, księżna, księżniczka, książątko, księstwo,
książęcy.
Pòdzelta sã na tëli karnów, wiele je słów. Kòżdé karno szukô w słowarzach kaszëbsczich
równoznaczënów tëch słów (nôleżi zapisac przë swòjim słowie wszëtczé synonimë, jaczé
są zapisóné w słowarzach).
Przëbôczenié:
Synonim – słowò abò frazeòlogòwô zdrëszëna bliskô znaczenim jinszémù słowù abò
zdrëszënie, np. pałac – dwór.
Kòżdé z karnów pòdô terôzka definicjã swòjégò słowa (znaczenié wëmëszloné w grëpie, nié wzãté
ze słowarza), np. pałac to je taczi wiôldżi i widzałi bùdink, chtëren mô wiele paradnëch jizbów; ò wiele
za wiele, niżlë bë bëło brëkòwné do wielënë mieszkającëch w nim lëdzy.
Rzeczta czile zdaniów ò ksãcu, jaczégò znajeta (z historie, lëteraturë…).

Ùczbienié
1

Jaczé môta skòjarzenia z pòzwą Gduńsk Òliwa? Zapiszta je na tôflë i rzeczta czile słów ò kòżdim
z nich.

2 Gwësno môta ju bëté w Òliwie. Rzeczta, co wôrt je òbaczëc w nym môlu.
3

W Òliwie béł téż przédny heroja pòwiescë Żëcé i przigòdë Remùsa. Za sztót ùczëjeta nen tekst. Nim
gò równak wësłëchôta, nôpierwi jigra wedle techniczi KIM. Szkólny wëpòwié 10 wôżnëch dlô tegò
tekstu słów, zapisze je na sztót na tôflë, pózni zetrze. Zadanim szkòłowników bãdze zapamiãtac
jak nôwicy z nich i zapisac na kôrtkach. Wëgriwô nen, chto zapamiãtô nôwikszą lëczbã słów.
katédra • ksyżëc • grobnica • pielgrzimka • mòdlëtwa • wôłtôrz • òbrôz • pòcérz • zôkrëstiô • mszô

4 Słëchôjta ùwôżno tekstu i przëszëkùjta sã do wskôzaniô drodżi wanożnikòwi, chtëren chce
w òliwsczi katédrze nalezc grobnicã kaszëbsczich ksyżëców.

50

II • Kaszëbsczi ksyżëcowie

Aleksander Majkòwsczi, Żëcé i przigòdë Remùsa
(wëjimk)

Òb czas naszi niewòlë na Glónkù ksądz Paweł mie pòwiôdôł, a przedtim na
pùstkòwiu niebòszczëk pón Józef nakôzôł:
– Do Òliwë kòżdi Kaszëba, chòcle rôz jeden w żëcu, òdbëc pòwinien pielgrzimkã,
bë sã pòmòdlëc na grobach ksążãt kaszëbsczich. Jich mieczowi, dzyrzkòscë
i rozëmòwi – procëm różnym panóm, chtërny nama rządzëlë – zawdzãczómë,
żesmë do dzysôdnia zatrzimelë wiarã, òbëczôj i mòwã òjców naszich.
Jak sã lëdze pò Mszë Swiãti rozeszlë, pòstąpił jem do wiôldżégò wôłtôrza. Tam
stojôł wiôldżi marmùrowi kam, na czôrno łiszczący, ze złocëstim nôpisã: monumentum ducum pomoranorum fundatorum hujus domus. Znaczi to pò naszémù:
Pòmnik ksążąt pòmòrsczich, założëceli tegò domù. – Kam ten marmùrowi miôł
sztôłt trëmë, a jô przë nim ùklãkł, bë za dësze tëch wiôldżich ksążãt zmówic
pôcérz. Ale czej jem wezdrzôł w górã i ùzdrzôł patrzącé na mie jich wiôldżé pòstacëje w płôszczach królewsczich i w łiszczącëch pancerach, patrzącëch na mie, żôrotnégò Remùsa, tej mùszôł jem przëłożëc głowã na ten zëmny czôrny pòmnikòwi
kam, żebë nie zemglôc […]
Z wiôldżim dzëwòwanim zdrzôł na mie stôri z biôłą głową kòscelny, a jesz wikszé
zrobił na mie òczë, czedëm za nim zaszedł do zôkrëstëji i rzekł:
– Chcôłbëm dac na òfiarã Mszë Swiãti za dësze tu pòchòwónëch ksążãt kaszëbsczich: Subisławów, Sambòrów, Swiãtopełków i Mestwinów.
A. Majkowski, Żëcé i przigòdë Remùsa, Gdańsk b.r., s. 312.

5 Wëszëkôjta z internetu plan òliwsczi katédrë i zaznaczta na nim wôżné place w kòscele,
a òsoblëwie ùmôlnienié w nim grobnicë kaszëbsczich ksyżëców.
6 Na spòdlim òdjimka i tekstu òpiszta wëzdrzatk pòmnika ksążãt z òliwsczi katédrë.

commons.wikimedia.org/wiki/File:Tomb_of_Dukes_of_Pomerania_in_Oliwa_Cathedral.png | Maciej Szczepańczyk | CC BY-SA 3.0

51

1. Gduńskô dinastiô ksążãt

7

Jaczé miona (zgódno z tekstã) mielë ksążãta z gduńsczi dinastie Subisławiców? Wëpiszta je
w zesziwkach.

• Dlôcze dinastiô gduńsczich ksążãt je zwónô Subisławicama i czemù w teksce Remùs gôdô ò nich
we wielny lëczbie – dowiéta sã pò przeczëtanim wiadłów, co są niżi.

W pòłowie XII stolecégò Pòrénczné Pòmòrzé òstało pòdzeloné na dwa partë. Zôpadné
òbéńdë, chtërne bëłë ùznôwóné za piastowsczé lenno, nalazłë sã pòd rządama Grifitów –
jich pierszim, znónym z miona przedstôwcą béł Warcësłôw I. Gduńsczé Pòmòrzé stało
sã za to jednym z regionów pòlsczégò państwa, co nôpierwi bëło rządzoné przez Bòlesława
Krzëwògãbnégò, a późni – seniorów z dinastie Piastów.
Na przełómanim XII i XIII st. panowanié nad tą krôjną przejãła dinastiô Subisławiców. Pierszi
w swòji kronice pisze ò nich Wincãt Kadłubk, chtëren wspòminô ò przejãcym rządów na
Gduńsczim Pòmòrzim przez Sambòra – sostrzóna piastowsczégò wòjewòdë Żirë. Sama
pòzwa dinastie wëchôdô òd miona Sambòrowégò òjca (tu historicë nie rozmieją ùdokaznic
jegò prôwdzëwégo miona, a òliwsczi cystersowie ùznôwelë, że brzmiało òno Subisłôw /
Sobiesłôw).
Tak Sambòr, jak i jegò pòsobnik i brat Mscëwój I (zwóny Mestwinã abò Mszczëgã) bëlë fòrmalno
namiestnikama krakòwsczich ksążãt, ale téż badérowie wskazywają na to, że jich rózga
mògła miec sparłãczenia z plemiennyma ksyżëcama Pòmòrzô. Samòstójnyma i fùlnoprawnyma
panownikama Subisławice stelë sã dopiérze w 1227 rokù, czedë pòsobnik i syn Mszczëga I,
zaangażowôł sã w dinasticzną spiérkã Piastów.
Swiãtopôłk, zwóny przez historików Wiôldżim, mùszôł równak w krótczim czasu pòdzelëc
sã panowanim z bracynama (a miôł jich jaż trzech: Warcësława I, Sambòra II i Ratbòra),
z jaczich w kùńcu leno Sambòr II, kòle 1250 rokù, ùdostôł na stałé samòstójné ksãstwò
tczewsczé. Pò smiercë Swiãtopôłka jegò zemie erbòwelë dwaj sënowie. Starszi Mestwin II
swiecczé ksãstwò, a młodszi Warcësłôw II – gduńsczé ksãstwò. W krótczim czasu doszło
do biôtczi i Mszczug pòkònôł bracynã, zajął téż miectwò strëja Sambòra i sparłãcził całé
Gduńsczé Pòmòrzé. Kawel równak nie béł szczestlëwi dlô dinastie. Chòcô Swiãtopôłk miôł
trzech bracynów i strëjecznégò brata, leno òn dożdôł sã sënów, co dożëlë ùstnoscë. Za to
ny ni mielë sënów i w 1294 rokù Mestwin II ùmarł jakno slédny chłopsczi pòsobnik miticznégò
Subisława. Prôwdac ò Pòmòrzé ùpòminałë sã córczi Sambòra i Swiãtopôłka, a téż jich
pòstãpnicë, ale leno Leszkòwi Inowrocławsczémù, sënowi Salomeji Sambòrównë, ùdało sã
na krótczi czas przejąc panowanié we Gduńskù pò smiercë Przemësława II. Z cekawòstków:
jinszô córka Sambòra, Małgòrzata, jakno jedincznô le dosta sã do królewsczi familie,
bãdącë białką króla Dëńsczi Krësztofa I.
8 Co mòżeta rzec ò kaszëbsczich ksyżëcach na spòdlim tekstu?

• Przeczëtôjta téż hasło książęta kaszubscy z Bedekera kaszëbsczégò i pòrównôjta z tim, co wiéta
z tekstu.

9 W ùczbie I.9. są słowa piesni Jana Trepczika Zemia rodnô. Zaspiewôjta jã razã. Jaczich ksyżëców
Trepczik wspòminô w swòji piesni? Dôjta bôczënk na wiadła ò dokazach nëch ksyżëców dlô
Kaszëbsczi.

52

II • Kaszëbsczi ksyżëcowie

Cząd panowaniô Subisławiców béł brzadny w biôtczi, pòbitwë i wòjnë. Pòmòrsczi ksyżëcowie
biôtkòwelë wnetka ze wszëtczima sąsadama. Czãsto równak, bãdącë w spiérce z jednyma
bëlë równoczasno zdrësznikama jinszich. Nié za wiele równak wiémë ò biôtkach z czasów Sambòra I i Mszczëga I. Kronikarze leno zanotérowelë, że nen drëdżi w 1210 rokù òstôł
przëmùszony do złożeniô przësëdżi na wiérnotã dëńsczémù rządzëcelowi Waldemarowi II.
Ta pòdległosc nie dérowa długò i téż nie je gwësné, czë stało sã to za sprawą wòjnowëch
dzejaniów.
Wiele wicy je wiedzec ò cządze panowaniô Swiãtopôłka Wiôldżégò. Sóm przitómk „Wiôldżi”
dodelë ksyżëcowi historicë, chtërny wenerowelë jegò dobëca w bùdowanim samòstójnégò pòmòrsczégò państwa. Za sprawą diplomacje, militarnëch trimów i kónsekwentno
prowadzony pòliticzi Swiãtopôłk w cządze wëszi trzech dzesãclatów swòjégò panowaniô
ùsamòbëtnił Gduńsczé Pòmòrzé òd krakòwsczich ksyżëców, rozszérzwił jegò grańce na
zôpôd, ùnormòwôł łączbë z sąsadama a téż rozbùdowiwôł i rozwijôł je òd bëna. Symbòliczną
znanką jegò panowaniô stało sã lokòwanié na prawie lubecczim Gduńska, co bëło pòdskacënkã do dalszégò, rësznégò rozwiju tegò gardu.
Pierszim kónfliktã za rządów Swiãtopôłka, jaczi wspòminelë téż kronikarze, bëłë pòbitwë
z Prusama. Pò jich najachanim w 1226 roku òstôł m. jin. spôlony żukòwsczi kòscół. Tak sóm
Swiãtopôłk, jak i jegò młodszi bracyna Sambòr, brelë téż ùdzél w pierszich wòjnowëch pòchadach szëkòwónëch przez swiéżo sprowadzony zôkón krzëżacczi. Swiãtopôłk biôtkòwôł téż
w bitwach z Krzëżôkama, dzãka jegò wspiarcémù chrzescëjańsczé wòjska dobëłë w biôtce
pòd Dzerzgònią w 1234 rokù. Równak czile lat pòtemù zmieniłë sã dogôdënczi. Miéwca
Gduńska mùszôł sã terôzka bronic przed zjednónyma sëłama krzëżackò-meklembùrskò-piastowsczima, co pòpiérałë zachcéwczi młodszich bracynów Swiãtopôłka – Sambòra II
i Ratbòra, dulczącëch na gwôsné, niezanôleżné òd brata ksãstwa. Ta spiérka cygnãła sã z przerwama wnetka przez dwie dekadë. Ji nôwôżniészim zestôwnym dzélã bëła wòjna pòmòrskò-krzëżackô, fùlnô biôtków, w chtërny Swiãtopôłk stracył swój nôbarżi òbarny gard Sartawice,
Nakło i Wëszogród, ale za to przejął przédny krzëżacczi òstrzódk Chełmno. W kùńcu, w pòłowie piãcdzesątëch lat XIII stolecégò mùszôł jic na ùgòdë. Òdstąpił Sambòrowi II ksãstwò
lubiszewskò-tczewsczé, dôł Krzëżôkóm zemie na pòréncznym brzegù Wisłë a Wiôlgòpòlanóm
pòpùscył Nakło. Równak òd bëna zmòcnił swòje państwò, rozbùdowôł Gduńsk i skùtkòwno
òdpiérôł wrodżich sąsadów.
Jinszim prawie nieùdżibłim biôtkarzã ò swòje prawa je brat gduńsczégò ksyżëca Sambòr II.
Chòc zdôrzałë mù sã stracënczi, równak biôtkòwôł ò ksãstwò lubiszewsczé, co mù sã ùdało
dobëc w pòłowie piãcdzesątëch lat XIII stolecô (ùtwòrził stolëcã tegò ksãstwa w Tczewie).
W 1270 rokù jegò bratéwc najachôł miectwò strëja, zajął Tczew i rugòwôł Sambòra II z jegò
môla. Sambòrowi do smiercë nie ùdało sã nazôdka zwëskac swòjégò miectwa.
Mszczug, chòcô òdbéł wiele biôtków, nie zapisôł sã jakno bëlny przédnik. Béł za to dobrim
diplomatą, letkò robił ùgòdë i zriwôł zdrëszënë, dogadiwôł sã z rozmajitima sąsadama.
Dobëca w biôtkach bëłë barżi zwënégama jegò zrzeszników niżlë jegò samégò. Na kùńc
to prawie dogôdënk z Wiôlgòpòlanama béł dlô Mszczëga nôbarżi zwëskòwny, a jegò
wińdzëną béł ùkłôd w Kãpnie z 1282 rokù, co mù dozwòlało na dalszé i prowadzoné w mirze
zarządzanié Pòmòrzim jaż do smiercë w 1294 rokù.

• Przëszëkùjta fòlder, w jaczim nalézą sã cekawé i wôżné dlô Kaszëbów wiadła ò òliwsczi katédrze.
53

2. Zrzeszonëch naju nicht
nie złómie
Wprowadzenié do tematu
Ùczbã zaczniemë òd próbë z knëplama.

• Wezta lopk szligów abò knëpelków do szaszłików; zrzeszta je razã i próbùjta złamac.
• Terôzka drëgô próba: wëcëgnita pò jednym knëpelkù i próbùjta złamac.
• Rzeczta ò wińdzënach tegò doswiôdczeniô.

Gramatika
1

Wëszło na to, że to, co je zrzeszoné, dragò je złamac.

• Wôżnym słowã òb czas ùczbë bãdze czasnik rzeszëc. Òd słowa rzeszëc ùtwórzta jiné mòżlëwé czasniczi.
Mòżeta do te wëzwëskiwac taczé dzélëczi: òd-, òb-, pò-, roz-, ù-, za-, z- abò jinszé pasowné.
Przë
kòżdim z ùtwòrzonëch słów zapiszta jegò pòlsczé znaczenié.
•
• Ùłóżta zdania z kòżdim ùtwòrzonym czasnikã i òbaczta, jak zmieniają sã znaczenia słów pò
dodanim do nich nowégò dzélëka.

Ùczbienié
2

Dzysô mdze ò wôżnym ksyżëcu z dinastie Subisławiców, tj. ò Swiãtopôłkù. Nim przeńdzemë do
lëteracczégò dokazu, czëtôjta wiadła ò nym panownikù, co są zapisóné niżi.
Swiãtopôłk Wiôldżi béł nôstarszim sënã gduńsczégò ksãca Mestwina I. Pò 1220 rokù, pò
smiercë òjca, przejął panowanié nad całim Gduńsczim Pòmòrzim. Do kùnca nie je wiedzec,
jak bëlë mù pòdległi młodszi bracynowie: Warcësłôw I, Sambòr II i Ratbòr, równak gwësné
je, że biôtkòwelë midzë sobą ò miectwò. Pò smiercë Warcësława w młodim wiekù òstelë
jesz Sambòr i Ratbòr, chtërny do smiercë bëlë ze Swiãtopôłkã w spiérkach, równak to nie
spòmalniło rozwiju Pòmòrsczi.
Swiãtopôłk dwa razë sã żenił. Ò òbëdwùch białkach ni ma za wiele wiedzec. Znóné są jich
miona: pierszô Eùfrozyna i drëgô Ermengarda. Pòmòrsczi ksyżëc dożdôł sã trzech sënów
i trzech córków. Jeden ze sënów, Jan, zdżinął w biôtce z Krzëżôkama. Dwaj pòòstałi: Mestwin II
i Warcësłôw II przeżëlë òjca, a pò jegò smiercë pòdzelëlë midzë sebie jegò miectwò. Z córków
nôbarżi znóną i nôbarżi krëjamną je Damroka. Co do ji personë historicë mają nôwicy
wątplëwòtów – niechtërny nawetka ùdokazniwają, że nie bëła òna córką Swiãtopôłka.
Gwësné je na przëmiôr to, że przez jaczis czas bëła miéwcką Chmielna i òkòlégò. Jinszô

54

II • Kaszëbsczi ksyżëcowie

z córków, Eùfemiô, przed rokã 1239 bëła zdónô z rujańsczim ksãcã Jaromirã II. Ùmarła w 1270
rokù. Ji sënowie, chcącë zwëskac z erbë pò starkù, daremno próbòwelë przejąc panowanié
nad Gduńsczim Pòmòrzim na przełómanim XIII i XIV stolecégò. Ò mionie trzecy córczi i ji
akùrôtnëch dzejach le wej nie je wiedzec.

Aleksander Majkòwsczi, Żëcé i przigòdë Remùsa
(wëjimk)

Czej wińdzesz z tegò pùstkòwiô na swiat, nie zabôczisz zańc do Òliwë, gniôzda dôwnëch nôbòżnëch cystersów, chtërny tu stąd wiarã swiãtą rozséwelë strzód
naszich przodków. Klôsztór jich zniszcził ten sóm nieprzëjôcél, co nasze kraje zabrôł. Ale wiôldżi i pëszny kòscół pò nich jesz stoji. Pùdzesz tam jaż przed sóm
wôłtôrz wiôldżi i klãkniesz przed dużim czôrnym sklącym kamieniã, bò pòd nim
głãbòkò w sklepach kòscoła stoją trëmë z kòscama ksążãt kaszëbsczich. Spòmni
tam ò nich jak dzeckò nad grobama starszich swòjich i bôczë, że midzë nima bëlë
taczi, chtërnëch dzyrzkòscë i krëwi, i prôcë jesz dzysôdnia winnismë, że naju nieprzëjôcél nie wëtãpił do nédżi. Nôwiãkszi z nich to Swiãtopôłk. Na smiertelnym
jesz łożu kłopòt ò przëchòdné czasë swòjégò lëdu gò nie òpùscył. Kôzôł òn tedë
sënów swòjich zawòłac i pòdôł jim pãk zrzeszonëch mòcno prãtów, bë gò złómelë.
Ale żóden ze sënów ni mógł tegò dokazac. Tak ksążã Swiãtopôłk wzął i rozrzesził
pãk i pòdôł sënóm prãtë kòżdi z òsóbna. A òni tej terô letczim spòsobã pòłómelë. –
Wezta sobie przikłôd z tëch prãtów – rzekł ksążã Swiãtopôłk. – Zrzeszonëch waju
nicht nie złómie, ale w pòjedinkã waju zniszczą! – Nieszczescé nasze, że wiedno
złô rãka rozrzeszała pãto, co nas trzimało w gromadze. W tim szëkôj, chłopôkù,
przëczënë, żesmë sã nie òbronilë.
A. Majkowski, Żëcé i przigòdë Remùsa, Gdańsk b.r., s. 123.

3

Pòsłużimë sã terôzka techniką òpisënkù sytuacje. Òpiszemë sytuacjã pòkôzóną w teksce, ale
z pòzdrzatkù rozmajitëch òsobów (òpòwiôdô sytuacjã Swiãtopôłk, gôdają sënowie Swiãtopôłka
[zrechùjta, kùli sënów miôł Swiãtopôłk], kôrbi wiérny słëga Swiãtopôłka).

4 Dôwné Pòmòrzé bëło pierwi jednym krajã, co w nim żëlë Kaszëbi i Pòmòrzôcë, chòc dzeliło sã na
Zôpadné i Pòrénczné. Pierszim rządzëlë ksyżëcowie ze Szczecëna, a drëdżim gduńsczi ksyżëcowie.
Gduńskô dinastiô pòjôwiô sã na kartach historie pòd kùńc X stolecégò, a ji slédnym
przedstôwcą je Mszczug II. Ni ma wiedzec, czë ti ksążãta bëlë przedstôwcama jedny stôri,
môlowi dinastie. Historicë cëgã mają starã wëwidnic pòchôdanié i rodzynné parłãcze
panowników Gduńsczégò Pòmòrzô z tegò cządu. Pòliticzną samòstójnotã Pòmòrsczi zamkła
decyzjô Mszczëga II, chtëren przed swòją smiercą przekôzôł Gduńsczé Pòmòrzé 15 II 1282 rokù
ksyżëcowi z Wiôlgòpòlsczi – Przemësłowi II.
Dzysészé Kaszëbë to zemia dôwnégò Pòréncznégò Pòmòrzô, gdze rządzëła gduńskô
dinastiô, a niechtërny z ksyżëców òsoblëwie zasłużëlë na wdôr. Jednym z nich je Swiãtopôłk
Wiôldżi, òd chtërnégò (zgódno z lëteracką wizją Majkòwsczégò) mają pòchadac słowa
„Zrzeszonëch waju nicht nie złómie”.

55

2. Zrzeszonëch naju nicht nie złómie

• Na spòdlim tekstu zapisónégò w tim pónkce i jinszi wiédzë (mòże z historie) rzeczta terôzka,
czemù Swiãtopôłk tak sã jiscył ò przińdnotã swòji krôjnë.

5

Ùdokaznita, że słowa ksyżëca Swiãtopôłka do dzysô nie stracëłë nick na wôżnoscë, chòc òd jegò
czasów minãło ju wiele wieków. Przëszëkùjta wëpòwiésc dlô drëchów.

6 Zapiszta czile rzeczónków (pò pòlskù abò pò kaszëbskù), co òddôwają mëslã zamkłą w słowach
Zrzeszonëch waju nicht nie złómie.
7

Kaszëbi mòcno wzãlë so do serca słowa ksyżëca Swiãtopôłka i do dzysô są zrzeszony
w rozmajitëch sprawach. Mają téż swòjã òrganizacjã, w chtërny mògą sã zrzeszac – je to
Kaszëbskò-Pòmòrsczé Zrzeszenié.

• Przeczëtôjta infòrmacje ò Zrzeszenim. W pôrach zadawôjta do tegò tekstu pitania.
Kaszëbsczé Zrzeszenié pòwstało 2 gòdnika 1956 rokù. Bëło pierszą ùrmòwą spòlëznowòkùlturową òrganizacją Kaszëbów. Przédné zadania to: rozbùdzenié ùdbë do rozwiju Kaszëb,
rozwij wszëtczich wôrtnotów kaszëbsczi kùlturë, szerzenié westrzód lëdztwa znajemnotë
jegò dëchòwi i materialny kùlturë i rozlubienié w ni.
W 1964 rokù Kaszëbsczé Zrzeszenié rozszerzwiło swòjã fòrmùłã i przëjãło miono KaszëbskòPòmòrsczé Zrzeszenié.
Dzysdnia Zrzeszenié mô kòle 70 partów, co dzejają w wòjewództwach: pòmòrsczim,
zôpadnopòmòrsczim, kùjawskò-pòmòrsczim, warmińskò-mazursczim, wiôlgòpòlsczim
i mazowiecczim. W régach KPZ je wëszi 5 tësący nôleżników. Przédnô sedzba òrganizacje
je we Gduńskù na ùlicë Straganiarsczi, gdze dzejô Òglowi Zarząd, przédnik KPZ i bióro.

II • Kaszëbsczi ksyżëcowie

8

Namëslëta sã nad pòzwą przédny òrganizacje Kaszëbów, zdrzëta téż na zrzeszeniową stanicã i rzeczta,
jaczi cësk na te sprawë miałë słowa wërzekłé na smiertelnym łożu przez ksãca Swiãtopôłka do sënów.

Ùroczëzna pòswiãceniô nowi stanicë KPZ, Gduńsk, 9.12.2018 r.

9 Zróbta wëdowiédzã na temat fónksnérowaniô w kaszëbsczi kùlturze i lëteraturze słów Zrzeszonëch
naju / waju nicht nie złómie. Przëszëkùjta na ten temat mùltimedialną prezentacjã.
10 Napiszta ògłoskã, w chtërny bãdze rôczba dlô wszëtczich chãtnëch chcącëch sã zapisac do KPZ
(przëbôczta, jaczé elementë są wôżné przë pisanim ògłoszeniégò).

57

3. Wòjnë ksãca Swiãtopôłka
z Krzëżôkama
Wprowadzenié do tematu
Zdrzëta na òdjimk, co je niżi, i òpiszta, co na nim widzyta.
Rzeczta, kògùm béł ricérz (czim sã zajimôł, jaczé bëłë jegò atribùtë, w jaczich czasach dzejelë
ricerze, jaczich nôbarżi znónëch ricerzów wspòminô historiô [mòże téż lëteratura]).

II • Kaszëbsczi ksyżëcowie

Ùczbienié
1

Czëtôjta wëjimczi ùmôlnionëch niżi tekstów i zapamiãtôjta wszëtczé pòzwë môlów i datë.
Pod pretekstem, że Świętopełk hamuje żeglugę na Wiśle dla krzyżowców i przeszkadza
w zaopatrzeniu grodów Elbląga i Balgi, Zakon rozpoczął kroki wojenne. Mianowicie w grudniu
1242, kroniki krzyżackie wymieniają dzień św. Barbary 3 grudnia, rycerz Dyteryk von Bernheim
na czele czterech braci i pewnej liczby zbrojnych przeszedł Wisłę. Następnie Krzyżacy
po drabinach wspięli się na wysoko położony gród Sartawice. Napad nastąpił zupełnie
niespodziewanie. Świętopełk nie spodziewał się z tej strony kroków zaczepnych, załoga
składała się z 50 ludzi i około 70 kobiet wyższego stanu. Kaszubi, zaskoczeni znienacka,
bronili się przez całą noc do późnego rana. […] Kilku uszło, a reszta poległa. Dziewięćdziesiąt
niewiast z dziećmi w łyka powiązano. W piwnicach grodu zdobywcy znaleźli skrzynię
zamkniętą pieczęcią książęcą. W tejże znajdowała się puszka srebrna, a w niej głowa kobieca
opleciona warkoczami. Przy puszce było pismo poświadczające, że to głowa św. Barbary,
Panny i Męczenniczki, ściętej dla wiary około roku 337 przez własnego ojca w Nikodemii
(Mała Azja). […] Świętopełk, zaskoczony, nie upadł na duchu, ale obległ Sartawice. Pięć
tygodni dobywał grodu – nadaremno – gdyż Krzyżacy go dobrze zaopatrzyli […] Świętopełk,
nie będąc przygotowany do wojny z tak silną koalicją […] zdecydował się do kroku
rozpaczliwego. Mianowicie zawarł układ z Krzyżakami pod bardzo ciężkimi warunkami: oddał
wojewodę Gniewomira i Wojciecha z rodzinami oraz najstarszego syna swego Mestwina, jako
zakładników, za co Krzyżacy mieli oddać Sartawice i jeńców z Sartawic […]
Układ taki stanął […] w styczniu 1243 roku. Jeńcami, jakich Krzyżacy oddali, były przeważnie
kobiety w liczbie 80 […] Zakładników zabrali do Chełmna. Ale Sartawic, jako klucza do
wolnej żeglugi na Wiśle, nie wydali. Z tego powodu Świętopełk jeszcze w tym samym roku
przysposabiał się do nowej wojny, która wybuchła na jesień.

A. Majkowski, Historia Kaszubów, Gdańsk 1991, s. 138–139.

Druga wojna księcia Świętopełka z Krzyżakami była w 1243 roku i skończyła się klęską
Krzyżaków pod Rządzem (jezioro w pobliżu Wisły koło Chełmna), mimo to Świętopełk
nie odzyskał syna. Nastąpiło to dopiero w 1248 roku po wielu bitwach i długich rokowaniach.
Kiedy syn księcia wrócił, Świętopełk wiedział już, że żadną miarą nie może ufać Krzyżakom,
ale tymczasem po sześciu latach walki zawarto rozejm.
Krzyżacy jednak ostrzyli sobie zęby na ziemie należące do księcia i na całe Pomorze
Gdańskie – w 1252 roku rozpętali trzecią wojnę ze Świętopełkiem, który bronił się
w klasztorze oliwskim i nie dopuścił do złupienia swych ziem. Krzyżacy uznali, że z tym
twardym księciem nie dadzą sobie rady i od tej pory więcej już na niego nie napadali.
Świętopełk zmarł w 1266 roku.

Na spòdlim: A. Majkowski, Historia Kaszubów, Gdańsk 1991, s. 139–151.
Sztatura Swiãtopôłka Wiôldżégò
we Gduńskù

59

3. Wòjnë ksãca Swiãtopôłka z Krzëżôkama

2 Na spòdlim tekstu przëszëkùjta w trzech karnach czasowé linie, na jaczich zaznaczita datë
pòstãpnëch biôtków, a przë nich, przed nima czë za nima wszëtczé infòrmacje ò dzejaniach ksãca
Swiãtopôłka i jego sztridach z Krzëżôkama.
3

Dofùlujta w zesziwkach zestôwk, co je niżi.

Pòsobnô biôtka Swiãtopôłka z Krzëżôkama

Rok

Môl

Skùtczi

I biôtka
II biôtka
III biôtka

• Gdze òdbëłë sã nôwikszé biôtczi ksyżëca Swiãtopôłka z Krzëżôkama? Pòkôżta na karce môle
biôtków.

4 Przëszëkùjta fòlder, w jaczim nalézą sã taczé infòrmacje.

• Co wiémë ò Krzëżôkach?
• Jak brzëmia jich pòzwa w całoscë, a jak sã jich nazéwô w skróce i czemù?
• Skądka ny ricerze przëszlë na pòlsczé zemie?
• Chto jich sprowadzył? W jaczim rokù Krzëżôcë przëbëlë na pòlsczé zemie?
• Dlôcze Krzëżôcë bëlë sprowadzony do Pòlsczi?
• Jaczé zemie dostelë Krzëżôcë na swòjã włôsnosc? Gdze bëła jich głównô sedzba?

Krzëżacczi zómk w Malbòrgù

60

4. Mestwinów zôpis

Wprowadzenié do tematu

Archiwum Państwowe w Poznaniu w ramach współpracy ze Stowarzyszeniem Wikimedia Polska | CC BY 3.0

Rzeczta, z czim sã wama kòjarzi jistnik Mestwin?
Czëtôjta jinszé fòrmë miona Mestwin: Mszczug, Mscëwój.
Jak sã zwią słowa, co jinaczi brzmią, a nazéwają to samò? Bëło ò tim w ùczbie II.1.
Dôjta bôczënk:
Jinszé òd synonimów są antonimë – słowa ò procëmnym znaczenim, np. dobri : lëchi
Dopiszta pò jednym synonimie i antonimie do słów (w robòce mòżeta wëzwëskac słowarze): piãkny,
chùtczi, robòcy, wiôldżi.
W dzysdniowim ruchù kaszëbsczim słowò Mestwin nie je leno brëkòwóné jakno pòzwanié miona.
We Gduńskù, przë Dodomie Kaszëbsczim, je Tawerna Mestwin.

• Zdrzącë na òdjimk przedstôwiający nen môl rzeczta, co tam sã nachôdô.
• Nalézta téż i przeczëtôjta, co to je tawerna i zdecydujta, czë zwanié tegò môla tawerną je
ùzasadnioné.

Nalézta w słowarzach znaczenia słów zôpis / zôpisë. Zapiszta definicje tëch słów w zesziwkach.

61

4. Mestwinów zôpis

Ùczbienié
1 Za sztót bãdze gôdka ò wôżnym dlô Kaszëb i Pòmòrzô zdarzenim, chtërno miało môl òb czas
panowaniô dwùch ksążãt: Mestwina II i Przemësława II. Czëtôjta ò nich.
Mszczug II (zwóny téż Mestwinã) béł nôstarszim sënã ksãca Swiãtopôłka. Ju z młodëch lat
béł sparłãczony z wiôlgą pòlitiką. Òd 1231 rokù wespółdzejôł aktiwno w rësznotach òjca.
W 1243 òjc òddôł gò Krzëżôkóm jakno zôrãcznika, co bawiło pózni jaż piãc lat. Pò ùwòlnienim sprawòwôł w miono òjca rządë nad pôłniowim dzélã Gduńsczégò Pòmòrzô (nôpierwi
z òstrzódkã w Racążu kòle Tëchòlë, pózni w Swiecym). Pòd kùńc żëcégò Swiãtopôłka ùlëbnikã òjca stôł sã młodszi bracczi Warcësłôw II, chtëren pò smiercë òjca w 1266 rokù przejął
gduńsczé ksãstwò. Midzë bracynama doszło do sztridów, chtërne sã zakùńczëłë razã ze
smiercą Warcësława. Sytuacjô Mszczëga bëła w tim cządze baro drãgô, zarzeszôł òn tej wielné
dogôdënczi, a nawetka złożił przësëgã na wiérnotã brandenbùrsczim margrafóm. Z nyma
téż sã zeszkalowôł i bëło nót szëkac jinszégò wspiarcô. Dostôł je òd Bòlesława Pòbòżnégò.
Przë jegò wëpòmóżce òdzwëskôł Gduńsk i panowanié nad całą Pòrénczną Pòmòrską. Miôł
téż przesprawã z Krzëżôkama, jaczim mùszôł òddac gniewską zemiã. Za sprawą ùkładu
w Kãpnie ni mùszôł ju pózni niczegò Krzëżôkóm òddawac. Na mòcë tegò dogôdënkù Pòmòrzé
przeszło pò smiercë Mszczëga pòd pòlsczé panowanié. Ksążã ùmarł 25 gòdnika 1294 rokù.
Mszczug béł òjcã dwùch córków: Katarzënë i Eùfemie, chtërne ùrodzëła mù pierszô białka
Judita. Drëgą białką Mszczëga bëła Eùfrozyna – òpòlskô ksyżënka, gdowa pò ksãcu Kazmierzu
Kùjawsczim i matka młodégò Władisława Łoczetka (tak tej Mestwin béł dlô niegò òjczëmã).
Ni miôł równak Mszczug sëna i tak zakùńczëła sã gduńskô dinastiô Subisławiców.

Medalión przedstôwiający ksyżëca
Mszczëga II aùtorstwa Wawrzińca Sampa

62

Przemësłôw II

II • Kaszëbsczi ksyżëcowie

Gramatika
2

Mestwin i Przemësłôw są w swòji dinastie drëdżima za régą. Taczé ùstôwianié pòsobicą robi
sã przë ùżëcym rechòwników pòrządkòwëch.
Rechòwniczi pòrządkòwé wskazywają pòsobné ùmôlnienié (pòzycjã) kògòs abò czegòs
(za régą). Mòżemë je òdmieniac przez przëpôdczi i ôrtë.

• Òdmieńta (przë pòmòcë szkólnégò) przez przëpôdczi taczé rechòwniczi pòrządkòwé:

pierszi (w chłopsczim ôrce), drëdżi (w białczim ôrce), trzecy (w dzecnym ôrce), czwiôrti
(w chłopskòpersonowim ôrce), piąti (w niéchłopskòpersonowim ôrce).

3

Przeczëtôjta tekst ò akce zwónym Zôpisã Mestwina. W przëszëkòwónym na òsóbnëch kartach
teksce zaznaczta wszëtczé wërechòwóné przez Mestwina dobra, jaczé przekazywô òn
Przemësłowi.

Lech Bądkòwsczi, Odwrócona kotwica

(wëjimk)

Ponieważ to, co się dzieje w czasie, z upływem czasu zanika w pamięci ludzi, jeżeli nie zostało uwiecznione przez świadków lub oryginalnymi dokumentami, aby
względem księstwa pomorskiego uniknąć wszelkiej skargi w jakiejkolwiek materii i zgorszenia, które u wielu po naszym zejściu w przyszłości mogłoby powstać,
chcieliśmy za naszego życia rozporządzić, ponieważ po naszym zgonie mogłoby
być pominięte wskutek różnych zmiennych wypadków. A zatem po starannym rozważeniu zabieramy się do uczynienia niniejszej darowizny wśród żyjących i dążymy do rzeczywistego zapewnienia każdemu z osobna i wszystkim ludziom naszego
księstwa spokojnego i bezpiecznego pokoju wspomnianego księstwa.
Przeto my Mściwoj, z Bożej łaski książę Pomorza, czynimy wiadomym tak obecnym, jak i przyszłym, którzy niniejszy dokument zobaczą, że my ani siłą, ani obawą
nie zmuszeni, z własnej dobrowolnej pobudki, za nas i naszych następców, i spadkobierców, tytułem prawdziwej i czystej darowizny wśród żyjących, dajemy, przekazujemy, odstępujemy naszemu umiłowanemu synaczkowi, dostojnemu księciu
Przemysłowi, z łaski Bożej księciu Polski, całą ziemię naszego księstwa: mianowicie
Pomorza, z wszystkimi miastami, grodami, wsiami, poddanymi, kościołami, patronatami, posiadłościami, ziemiami, i to uprawianymi i nieuprawianymi, lasami, biegami wód, z ich źródłami i ujściami, z czynszami, prawami feudalnymi i z wszelkimi
należnościami, i służebnościami, również władzą sądową we wszystkich procesach
dotyczących rzeczy i osób niebezpiecznych, pożytecznych i pomniejszych, które
posiadamy i które kiedykolwiek moglibyśmy posiadać w księstwie, w miastach i we
wszystkich innych wyżej wymienionych, które z jakiegokolwiek bądź powodu lub
z jakiejkolwiek przyczyny nam przysługują lub przysługiwać będą, celem utrzymania, dzierżenia, posiadania oraz robienia zawsze cokolwiek by się jemu lub jego
spadkobiercom w przyszłości podobało.
Zapis Mestwina, [w:] L. Bądkowski, Odwrócona kotwica, Gdańsk 1988, s. 228–229.

63

4. Mestwinów zôpis

• Rzeczta, ò co w tim dokùmence jidze.
4 15 gromicznika 1282 rokù w Kãpnie, na pôłnim Wiôlgòpòlsczi, slédny z gduńsczich ksyżëców –
Mszczug II – przekôzôł Gduńsczé Pòmòrzé pòd panowanié Przemësława II – ksyżëca Wiôlgòpòlsczi.
Historiô zwie nen akt Mestwinowim Zôpisã.

• Pòkôżta Kãpno na karce Pòlsczi.
• Napiszta, jak Kaszëbi jinaczi zwelë Mestwina.
• Zapiszta, czegò wa sã dowiedzała z rozmajitëch ksążków ò ksyżëcu Mestwinie II.
5 Wëpiszta z tekstu, co ksyżëc Pòmòrzô przekôzôł swòjémù pòsobnikòwi (pòdóné jistniczi zapiszta
w nazéwôczu). Zastosujta do tegò graficzną fòrmã, np. taką jak ta niżi.

czinsze

Zôpis

feùdalné prawa

• Przë niechtërnëch (trudniészich) pòchwôtach zapiszta pòstãpné parmienie z jich znaczeniama.
6 Jaczich słów ùżiwô Mestwin, gôdającë ò darowanim ksãstwa Przemësławòwi? Wëpiszta pòlsczé
czasniczi i przë ùżëcym słowarzów dodôjta do nich kaszëbsczé równoznaczënë.
7

Co Przemësłôw mòże z tą erbą pò Mestwinie robic (wedle słów Mszczëga)? Wëpiszta czasniczi
i dodôjta jich kaszëbsczé znaczenia.

8 Co dô sã pòwiedzec na spòdlim tekstu ò kraju i żëcym lëdzy w strzédnëch wiekach? Òpòwiédzta
ò tim.
9 Napiszta do ksãca Przemësława lëst z gratulacjama z leżnoscë zwëskaniô Pòmòrzô do swòjégò
wiôlgòpòlsczégò miectwa.

10 Napiszta, co mògłobë sã dzejac z Gduńsczim Pòmòrzã, czejbë Mestwin nie przekôzôł gò pòlsczémù
ksyżëcowi.

64

5. Òstatnô Gwiôzdka Mestwina

Wprowadzenié do tematu
Rzeczta, czegò sã spòdzéwôta dowiedzec na ùczbie z tematã Òstatnô Gwiôzdka Mestwina.
Sprawdzta w biogramie Mszczëga II (ùszłô ùczba) dokładną datã jegò smiercë. Jak pòrzeszita tã datã
z tematã?
Czëtôjta ze słowarza ks. Sëchtë, jaczé znaczenia krëją sã pòd zéwiszczã gwiôzdka.

• Ò jaczé z nich jidze w tim przëtrôfkù?
• Zapiszta to znaczenié pò kaszëbskù na tôflë.
• Czë kaszëbskô wersjô téż skłôdô sã z tëli słów jak pòlskô?

B. Sychta, Słownik gwar kaszubskich na tle kultury ludowej, t. I, Wrocław – Warszawa– Kraków 1967, s. 389–393.
Gwiżdże z Gòwidlëna òb czas Kaszëbsczi Gwiôzdczi we Gduńskù w 2012 r.

65

5. Òstatnô Gwiôzdka Mestwina

Ùczbienié
1

Czëtôjta pò cëchù wëjimczi z dramatu ks. Bernata Sëchtë i sprawdzta, wiele pòstaców tuwò wëstąpiwô?
Mestwin
Czëjã, jakbë gdzes dalek chòré kwiôtczi szeptałë głosã czerwionym jak krew…
Sybilla
To naje matczi spiéwają dzecóm w kòlibkach ò zbrodni we Gduńskù…
(śpiew ucichł)
Jaczé jesz, Mestwinie, niesesz pòd pòwieką òbrazë?
Mestwin
Jaczé òbrazë?
(oczy przysłania dłonią)
Sybillo, zebierz krëszënë mòjich słów i skùńcz sama pisac ksãgã, bò mòje òkò ni
mòże zdrzec na te pòmianë, co jidą, co gnają jak kóń.
Sybilla
Zrobiã, jak kôżesz, ksążã.
Mestwin
(modli się)
Bòże, aż zawiniła Kaszëbskô, że jes òdwrócył òd ni òblicze?! Mało jesz królëje
krwi, mało łzów?! Wej, lud mój zabéł sã smiôc, wiatrë ù nas nie wieją, le jiczą,
deszcze nie padają, le płaczą, a Të, Bòże, prëczkùjesz i bijesz… Miłoserdzégò,
Panie, miłoserdzégò! Błogòsławiony Wòjcechù i Mikòłaju, swiãtô Katarzëno,
òpiekùnkò domù Grifitów, swiãtô Barbaro, patrónkò Pòmòrzô, òdwrócta òd nas
mòrdarzów z mieczã pòdniosłim, co dzôtków i białk pije krew!
(Długie milczenie. Dookoła cisza. Po chwili słychać lekkie pukanie do drzwi)
Chto tam?
(pukanie powtarza się)
Hej, je tam chto? Przemkù, jes të to? Czemù nie wchòdzysz?
(Otwierają się drzwi. W kole bladobłękitnego światła ukazuje się cień Świętopełka w zbroi)
Cień Świętopełka
(oparty o długi miecz)
Sënie, to jô, twój òjc Swiãtopełk.
Mestwin
(uradowany)
Tatinkù! Ach to Wë jesce, mój tatinkù! Skądkaż Wë jidzece?

66

II • Kaszëbsczi ksyżëcowie

Cień Świętopełka
Z Òliwë.
Mestwin
Tatinkù, tu chtos klepie do mie.
Cień Świętopełka
Gdze sënie?
Mestwin
(pokazując)
Tam na brómã.
(trzęsąc się od zimna)
Tatinkù, mie sã tak wiedno zdaje, jakbë chtos òmëlëcą szedł, pòmalinkù zbliżôł sã
do mie i wszëtek mróz z bùtna niósł do zómkù.
Cień Świętopełka
Nie bój sã. Jô jã pòtkôł. To pòsłańc Bòżi. Twój òstatny gòsc.
Mestwin
Na Biôłô?
Cień Świętopełka
Sënie, gòtuj sã w drogã.
Mestwin
Tatinkù, jakże jô mògã ùmrzéc?! Aż sã z domôctwã najim stanie?! Nié, tatinkù,
ricérz nie bòji sã trëmë, ale jô w niã wstąpic ni mògã. Jô mùszã żëc! Wëgłodniałi
smòk miemiecczi le dulczi na mój kùńc, żebë rozdrapac Kaszëbë, Pòmòrzé.
Cień Świętopełka
Mestwinie, czëż głos wspólny krwi, jakô w Kaszëbach i Pòlôchach płënie, nie
kôzôł tobie Czôrnégò Grifa skrëc pòd Biôłégò Òrzła skrzidło?! Czemù tej serce
ùcékô tobie? Jesz za mégò żëcô, czej jem z Krzëżôkama prowadzył krwawé
biôtczi, lud naju głosno wòłôł, żebësmë wrócëlë dodóm i żëlë z Piastami pòd
jednym dakã, jak pierwi za wiôldżich Bòlesławów. I temù mój duch béł z tobą,
Mestwinie, czej jes Przemisłowi przekazowôł Pòmòrzé. Dôj, Bòże, żebë sã stało
solą zjednoczony Pòlsczi.
[…]
Mestwin
(na tle melodii)
Szaro mie sã zrobiło w òczach… Cemno jak w grobie… Tatinkù, gdze Wë jesce?…
Pòżdôjce, jô jidã z Wami! Zarzucã le płôszcz. Jô schòdzã do grobù, a të, Pòmòrzé
mòje, mdzesz z Pòlską trwało wieczno!

B. Sychta, Òstatnô Gwiôzdka Mestwina (wëjimk),
[w:] T. Lipski, Remùsowi króm, Gdańsk 1990, s. 114–119.

67

5. Òstatnô Gwiôzdka Mestwina

2 Przeczëtôjta jesz rôz tekst na głos, z pòdzélã na role.
3

Przëzdrzëta sã bùdowie tekstu. Czim òn sã jinaczi òd tekstów, co wa donëchczôs czëtelë?

• Do czegò służi tekst zamkłi w klamrach?
Przëbôczenié
Dramat to jeden z trzech ôrtów lëteracczich. Je òn przeznaczony do wëstawieniô na binie,
temù tekst je rozpisóny na partie do gôdaniô przez aktorów i na wskôzë dlô reżisera abò dlô
aktora, co mô prze wëpòwiôdanim tekstu robic abò co sã wkół niegò dzeje.

Gramatika
4 W kùńcowi scenie Mestwin zwrôcô sã do Swiãtopôłka baro ùroczësto. Wëpiszta słowa, jaczich òn
do te ùżiwô.

• Przëbôczta z ùczbë 1., jak zwie sã taką fòrmã zwrôcaniô sã do starszich i szónowónëch personów
i na jaczé ôrtë mòże jã ùsadzac.

• Widzyta, że w òdmianie słowów Wë i wa pòstacje niechtërnëch przëpôdków są taczé same. Jak
tej rozpòznac w teksce, ò jaczim z nich je gôdka?

• Do kòżdégò z pòdónëch niżi słów dopiszta czasniczi bëc, jic, pòżdac:
Wë

;

wa

• Terô ju gwësno wiéta, jak rozpòznac w teksce pluralis maiestaticus (pòczestną fòrmã). Rzeczta
kòmù ò ti fòrmie – co to je i czedë sã ji ùżiwô, a téż jak sã jã twòrzi.
• Jaczich fòrmów przëpôdków z òdmianë pòczestnégò słowa Wë ùżił Mestwin w swòji gôdce
sczerowóny do Swiãtopôłka? Òkreslëta przëpôdczi tëch słów.

5 Przëbôczta so z ùszłi ùczbë wiadła ò ksyżëcu Mestwinie i rzeczta, jaczé znóné ju infòrmacje są
w dzysészim teksce pòcwierdzoné, a czegò mòże jesta sã dowiedza nowégò.
6 Mòdlącë sã Mestwin wspòminô rozmajitëch swiãtëch. Wëpiszta jich miona i zapiszta czile wiadłów
ò nich (òsoblëwie te pòdóné w teksce, a téż wëszukóné w jinëch zdrojach wiédzë).
7

W teksce je pòdóné, że swiãtô Katarzëna je òpiekùnką dodomù Grifitów. Przëszëkùjta fòlder
z wiadłama ò ti dinastie pòmòrsczich ksyżëców.

8 Zaprojektujta strój dlô pòstaców wëstãpùjącëch w wëjimkù. Pòwiéta pózni drëchóm ò farwach
i ò tim, czemù taczé elementë stroju òstałë wëbróné.
9 Szëkôjta wiadłów ò białce z tegò tekstu. Jaczé òna mô miono, kògùm je i czë leno w kaszëbsczi
kùlturze je ò ni gôdka? Swòje swiądë mòżeta przedstawic w fòrmie lapbooka.

68

6. Białka z ksążãcégò
rodu – Damroka
Wprowadzenié do tematu
Sprawdzta w pierszi ùczbie tegò rozdzélu, jak sã zwie białkã ksyżëca, jak jegò córkã, a jak malinczé
dzeckò ksãca. Zapiszta te pòzwë na tôflë i w zesziwkù.
Czëtôjta wiadła na temat tegò, wiele w gduńsczi dinastie ksążãt bëło białków ò jimieniu Damroka.
Wedle badérów miono Damroka je pòmòrską zjinaką (abò kronikarsczim zesztôłcenim) miona
Dąbrówka. Na Pòmòrzim w kronikach je zapisónô jedna miéwcka tegò miona, znónô z dosc
òglowégò zapisënkù w ògłosce ò smiercë ù òliwsczich cystersów, w chtërnym bëła òdnotowónô smierc „Damroczi córczi Swiãtopôłka” 25 maja 1223 rokù. Badérowie równak ùznôwają
nã datã za błãdną, bò ksyżënka bë mùszała tedë bëc czilelatnym dzeckã, a ò smiercë dzecy
sã tedë nie pisało. Barżi prôwdojuwerné mògą bëc zmiónczi z zapisënków żukòwsczégò
klôsztoru, chtërne dôwają do wiédzë, że bëła òna fùndatorką kòscoła w Chmielnie, co bë
bëło ùdokaznienim, że dożëła ùstnoscë. Nie są gwësné te wiadła, ale wiele wskazywô na to,
że ksyżënka bëła brutką, a mést jaczis z bracynów darowôł ji zachtné miectwò z òstrzódkã
w Chmielnie. Żëła bënômni do 1280 rokù, czedë Mszczug II przekôzôł żukòwsczim klôsztornicóm chmieleńsczi kòscół z wielnyma nadôwkama, co mògło bëc przëczëną abò smiercë
Damroczi, abò ji wstąpieniô do tegò klôsztoru.

Miono Damroka je słowiańsczim jimieniã. Zapòznôjta sã
z jinszima słowiańsczima mionama białków i dzéwczãt. Szëkôjta
w internece „Biuletinu Radzëznë Kaszëbsczégò Jãzëka” z 2008
rokù ùchwôlënk nr 8 i wëpiszta z niegò czile taczich mionów.

Ùczbienié
1

Legendów ò Damroce je wiele. Ta nôbarżi znónô głosy,
że mieszka òna w grodzëszczu ùmôlnionym na zwãżënie
midzë jezorama Kłodno i Biôłé w Chmielnie.

• Podzelta sã na trzë karna. Czëtôjta legendã, co je niżi, ale

kòżdé z trzech karnów bãdze w ni szukało jinszich wiadłów:
a) pierszé karno: òglowëch infòrmacjów ò Damroce;
b) drëdżé karno: wiadłów ò placu, do jaczégò bëła ùprowadzonô
ksyżënka;
c) trzecé karno: zdarzeniów sparłãczonëch z ùwòlnienim Damroczi.

Medalión przedstôwiający
ksyżënkã Damrokã
aùtorstwa Wawrzińca Sampa

6. Białka z ksążãcégò rodu – Damroka

Księżniczka Damroka, córka potężnego księcia pomorskiego Świetopełka, posiadała niedaleko Chmielna, na przesmyku nad jeziorem Kłodno, warowny gród. Swego czasu została ona
porwana przez rycerzy – rozbójników i uprowadzona na zamek koło Kartuz. Zamek ów znajdował się na zalesionej i trudno dostępnej Zamkowej Górze (222 m n.p.m.). Waleczny książę
Świętopełk, dowiedziawszy się o porwaniu ukochanej córki, wyprawił się z wieloma wojownikami pod zamek rozbójników, aby go zdobyć i uwolnić Damrokę. Szturm na warowny zamek
nie powiódł się jednak, a jego oblężenie przeciągało się daremnie.
Świętopełk zwrócił się przeto do zakonników klasztoru kartuskiego o żarliwą modlitwę za
powodzenie jego wyprawy. Zakonnicy modlili się w kościele klasztornym przez trzy dni
i przez trzy noce. Podczas trzeciej nocy zerwała się wielka burza. W jej szczytowym momencie nadleciały do zamku dwa śnieżnobiałe łabędzie. To one miały w cudowny sposób uwolnić uwięzioną księżniczkę. Damroka usłyszała słowa: „Zaufaj nam księżniczko. Poleć razem
z nami”. Księżniczka, która stała na występie muru zamkowego, z ufnością założyła swe
ręce na szyjach łabędzi i wraz z nimi poddała się grze szalejącego wiatru. Łabędzie przeniosły ją szczęśliwie w pobliże obozu jej ojca Świetopełka. Wrogi zaś gród wraz z fundamentami został w tejże chwili porwany przez burzową wichurę w miejsce nikomu nieznane.

Zamkowa Góra pod Kartuzami,
[w:] R. A. Regliński, Legendy Ziemi Kartuskiej, Gdynia 2000, s. 15–16.

2 Kòżdé z trzech karnów przedstôwiô swòjã robòtã. Wszëtcë razã robią notatczi.
3

Jak w kòżdi legendze, tak i w ny ò Damroce je përznã prôwdë i kąsk zmëszleniô. Spróbùjta ùstalëc,
co mòże tu bëc prôwdą, a co je na gwës zmëszlenim. Swòje ùwôdżi zapiszta w zestôwkù, taczim
jak nen niżi:

Legenda ò Damroce
prôwda

zmëszlenié

• Nim rozpòcznieta robòtã, pòsłëchôjta infòrmacjów ò naji ksãżnie, wzãtëch z notë ùmôlniony we
wprowadzenim do tematu.

4 Zapiszta w zesziwkach plan zdarzeniów do ti legendë. Czëtôjta zdania, chtërne bãdze nót ùstawic
za régą i zapisac w zesziwkach pòsobno tak, jak miałë môl w teksce.

• Mòdlëtwë kartësczich zôkònników.
• Przeniesenié Damroczi na skrzidłach ptôchów do òjca.
• Mieszkanié ksyżënczi Damroczi w grodzëszczu kòle Chmielna.
• Zamkniãcé białczi w grodze na Zómkòwi Górze.
• Dwa biôłé kôłpie.
• Znikwienié grodzëszcza rabùszników.
• Nieùdónô próba wëretaniô dzecka.
• Wiôlgô chaja w trzecy nocë mòdłów.
• Wëprawa ksãca Swiãtopôłka pò córkã.
• Ùprowadzenié ksãżny przez ricerzi-rabùszników.

70

II • Kaszëbsczi ksyżëcowie

5 We wieżë ù rabùszników Damroka mògła so pisac pamiãtnik. Szëkôjta wiédzë, w jaczim czasu żëła
Damroka i napiszta kôrtkã z ji pamiãtnika. Napiszta ò taczich sprawach:

• plan dnia ksyżënczi;
• wëzdrzatk i ùstawë charakteru wòjarzów-rabùszników;
• cerpienié, strach i jinszé wseczëca ksãżny.
6 W dokazu Frãcëszka Sãdzëcczégò Pòjedzemë na Kaszëbë téż je gôdka ò Damroce. Chtëren ji wëjimk
je sparłãczony z ną ksyżënką? Zaspiewôjta nen wëjimk. Czë wiédzô ò Damroce przekôzónô w ti
piesni zgôdzô sã z legendowim przekazã?

Frãcëszk Sãdzëcczi, Pòjedzemë na Kaszëbë
(wëjimk)

Pòjedzemë na Kaszëbë
do Reduńsczich wód,
do Kaszëbsczi Szwajcarëji,
dze rzék, jezór w bród.
Òdwiedzymë Chmielno stôré,
Brodnic cëdny szlak,
Mirochòwò, Serakòjce,
z przodu, jak i wspak.
Nie pòminiemë Żukòwa –
ksãżnic naszich twór!
Dôwny òstoje pòlskòscë,
szkòłë pòlsczich cór.
Trzeba zwiedzëc i Kartuzë,
chòc tam zôkón ów
wiãcy strzégł germańsczi sprawë
niż Christusa słów.
Na Zómkòwi spòczniem Górze,
dze łabãdzy chùr
ùretowôł z rãk zbójecczich
jednã z Mszczuja cór.
Òd Wierzëcë do Wieżëcë –
wzgórzi stałi cąg.
Tu piesń naszã zaspiéwómë,
jaż las zabrzmi wkrąg.

Pòrtret Frãcëszka
Sãdzëcczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 14

Frãcëszk Sãdzëcczi
(1882–1957)
Ùrodzony w Rotenbarkù
kòle Kòscérznë, regionalny
i spòlëznowi dzejôrz,
pòlitik, gazétnik, kaszëbsczi
pòeta i pisôrz, jeden
z młodokaszëbów.

F. Sędzicki, Utwory kaszubskie, Pòjedzemë na Kaszëbë (wëjimk), Gdańsk 2014, s. 186.

7

Wëkònôjta doma malënczi do kòżdégò z pónktów planu legendë ò Damroce. Na pòstãpny ùczbie
zróbta pòkôzk tëch malënków, pózni złóżta wëbróné z nich w ksążeczkã, do chtërny dopiszeta jesz
tekst.

8 Zbierzta jinszé legendë ò Damroce i zróbta z nich zbiérk dokazów do pòstawieniô na klasowi
pòlëcë i pòspólnégò czëtaniô.

71

7. Witosława – pòdwëższô
żukòwsczich klôsztorniców
Wprowadzenié do tematu
Dzysô na ùczbie bãdze ò jinszi białce z ksążãcégò rodu – Witosławie. Czëtôjmë, òd czegò sã wëwòdzy
pòchôdanié miona Witosłôw, a òd niegò dali – Witosława.
Witosław, Witsław, Wicsław, Wicław – staropolskie imię męskie, złożone z członów Wit(o)(pan, władca), i -sław („sława”). Mogło ono mieć charakter życzący i oznaczać „tego, który
będzie sławnym panem”. Formami skróconymi tego imienia były Witosz i Wisław, a żeńskimi
odpowiednikami – odpowiednio Witosława i Wisława.
Czë znajeta jaczé białczi, co mają taczé miona? Kògùm òne są, co robią / robiłë?
Słowianie mielë swòje miona na nazwanié białk i chłopów. Z dosc pòpùlarnëch w Pòlsce do dzysdnia
słowiańsczich mionów je wôrt wspòmnąc:

• białczé: Bògna, Bògdana, Bògùmiła, Bògùsława, Dąbrówka, Dobrosława, Gniewòmira, Ludmiła,
Mirosława, Sulësława, Wiesława;

• chłopsczé: Bògdón, Bògùmił, Bògùsłôw, Chwalësłôw, Dobiesłôw, Dobromir, Jarosłôw, Lechòsłôw,
Miłosz, Radosłôw, Wacłôw, Zbigórz.

Wëbierzta pò jednym ze słowiańsczich mionów białk i chłopów i spróbùjta przë pòmòcë szkólnégò
wëwidnic jegò pòchôdanié (jak to òstało zrobioné z mionã Witosłôw / Witosława).

Pònorbertańsczi zbiér pòklôsztorny w Żukòwie

72

II • Kaszëbsczi ksyżëcowie

Ùczbienié
1

Ksyżënka Witosława je zrzeszonô z Żukòwã, wôżnym dlô Kaszëb gardã, ò jaczim Jón Trepczik pisôł tak:

Jón Trepczik, Żukòwò
Pòd ùrzmama Redëni,
Gdze chùtczi ji je biég,
A wòda drawò płënie,
Gdze w nôkòlach ji brzég,
Tu Żukòwa so chëcze
Na przitczé ùrzmë zdrzą
I dzeje swòje słôwné
So przëbôcziwają.
Tu, wej, za Bòską skôzą,
Pòmòrsczi ksyżëc dôł
Pòstawic klôsztór snôżi,
Co Bògù służëc miôł,
Tej ùniósł wësok głowã
Żukòwsczi, stôri gard –
Nowé wpisywô dzeje
Ters do historii kart.
Żukòwò, bëlné ë dôwné,
Wiôldżégò dzejaniô tur!
Bòsczi chwałë, zemi słôwny
Jes cwiardi, stalatny mùr.
Kòlibka rodny jes bùchë,
Naszi swiãti wiarë gón!
Zjiscë nama, że pòjużny
Czëc rodny mdze z nowa zwón!
J. Trepczik, Żukòwò, [w:] Poezja Zrzeszyńców, Gdańsk 2013, s. 400.

2 Na spòdlim wiérztë òpiszta pòłożenié Żukòwa. Pòkôżta nen môl na karce Kaszëb.
3

Z trzecy sztrofczi wiérztë wëczëtôjta, chto je fùndatorã klôsztoru w Żukòwie. Przeczëtôjta téż
hasło Żukowo z Bedekera kaszëbsczégò i napiszta notatkã ò tim môlu, w chtërny niech sã nalézą
m. jin. taczé infòrmacje:

• Chto ùfùndowôł żukòwsczi klôsztór (miono)?
• W jaczim rokù klôsztór òstôł założony?
• Jak brzmiała pòzwa zôkònnégò zgromadzeniô òsadzonégò w Żukòwie?
4 Z encyklopedie przeczëtôjta wëjasnienié ticzącé sã pòzwë zôkònu i napiszta czile wiadłów ò tim
zgromadzenim.

73

1. Dôwné dzeje Kaszëbów

5 Załóżcą klôsztoru w Żukòwie je ksyżëc z gduńsczi dinastie, a pòdwëższą klôsztorniców przez
dłudżé lata bëła jegò córka Witosława – sostra Swiãtopôłka Wiôldżégò. Zdrzëta, jak wëzdrzi
genealogòwé drzewò ti familie:

Mestwin I
Spòkójny

Zwinisława
białka
ksyżëca

(1166–1217)

Mirosława

Warcësłôw I

Witosława

Ratbòr

Anastazjô

kòle 1190–
1233 / 1240)

pò 1195–
1227 / 1233)

kòle 1205–
1290

kòle 1212–
1275(?)

ùm. przed
1270

Swiãtopôłk

Jadwiga

Sambòr II

Zwinisława

pò 1190–
1266

przed 1220–
1249

1211 / 1212–
1276 / 1278

ùm. przed
1270

Zestawienié na spòdlim: M. Smoliński, Świętopełk Gdański, Poznań 2016, s. 343.

Gramatika
6 Na spòdlim genealogòwégò drzewa dofùluj tekst, ùżiwającë miast cyfrów rechòwników
pòrządkòwëch:

• Mestwin I Spòkójny béł 1 ksyżëcã ò tim mionie w dinastie Subisławiców.
• 1 jegò sënã béł Swiãtopôłk.
• 2 syn miôł miono Warcësłôw.
• Sambòr II béł 6 dzeckã w ti familie.
• Slédnym, 9 dzeckã, a 5 córką ksążãcy pôrë bëła Anastazjô.
• Witosława bëła 3 z córków, przed nią ùrodza sã 4 w ti familie Jadwiga.
• 1 dzeckã ksãca Mestwina I bëła Mirosława.
• 9 dzeckù badérowie dzejów przëpiselë miono Anastazjô.

74

II • Kaszëbsczi ksyżëcowie

7

Òbezdrzëta plaskatorzezbã Wawrzińca Sampa, chtërna
przedstôwiô Witosławã.
Co bë mógł na spòdlim tegò dokazu ò ny pòstacë pòwiedzec?

8 Czëtôjta infòrmacje ò Witosławie. Czë wizjô ksyżënczi pòkôzónô
na plaskatorzezbie mô pòcwierdzenié w ji biogramie?
Witosława – córka Mszczëga I i Zwinisławë. Jedna z czile
ksyżënków z rodu Subisławiców, zrzeszonô z klôsztorã norbertanków w Żukòwie. Klôsztór ten béł fùndacją starszich
Witosławë. Òna sama ùrodza sã mést kòle 1205 rokù. Pewno
ju òd dzecnëch lat bëło ji namienioné bëcé zôkònnicą
w żukòwsczim klôsztorze. Mającë czile córków Mestwinowi
nie felało brutków do pòliticznëch zdënków, a ùmôlnienié
nôleżniczczi dinastie w bòkadnym i mającym cësk na jinszich
klôsztorze dôwało ji mòżnotã priwatny karierë, a ji krewnym
ù władzë jawerny cësk na klôsztór. Zôkònnicą òstała bòdôj pò
1226 rokù, czedë klôsztór znikwilë Prusowie i zabilë mieszkającé w nim do tegò czasu klôsztornice. W 1246 rokù zwëskała
titel „żukòwsczi magistrë”, co znaczi, że bëła ju pòdwëższą
klôsztorniców. Tã fónkcjã sprôwiała jaż do smiercë 9 lëpińca
1290 rokù (czedë ùmarła jakno mającô wiôldżé ùwôżanié
seniorka całégò rodu). Przez dekadë swòji służbë w klôsztorze
zwëskała ùwôżanié nié leno jakno dobrô gòspòdëni klôsztornégò majątkù, ale téż trimnô diplomatka i rozsądczëni. Bëła
pòstrzédniczką w spiérkach biskùpów włocławsczich z bratã
Swiãtopôłkã Wiôldżim, czë midzë pòstãpnym bratã Sambòrã II
a bratéwcã Mszczëgã II. W kronikach mòże wëczëtac, że
òkróm Witosławë żukòwsczima klôsztornicama bëłë téż ji
dwie sostrë, chtërne historicë rzeszą z ksyżënkama Anastazją
i Zwinisławą.

Medalión przedstôwiający
ksyżënkã Witosławã
aùtorstwa
Wawrzińca Sampa

9 Z piąti i szósti sztrofczi wiérztë wëczëtôjta, czim je dlô Kaszëbsczi Żukòwò. Swòje ùwôdżi zapiszta
w zesziwkach.

• W czwiôrti sztrofce je gôdka ò Żukòwie jakno gardze. Dzysô Żukòwò je miastã, ale czë wiedno

tak bëło? Napiszta, czedë nen môl dostôł miesczé prawa, wiele mô mieszkańców, jaczi céch, a téż
jiné wiadła ò nim, jaczé nalézeta.
• Òbjasnita turisce, chtëren pitô ò drogã do Żukòwa, jak mô tam dojachac (z tegò môla, dze jesta
w tim sztóce). Wëzwëskôjta do tëch òbjasnieniów pòzwë czerënków swiata.
• Chcemë przëbaczëc so piesniã Frãcëszka Sãdzëcczégò Pòjedzemë na Kaszëbë (ùczba 2.6.).
Zaspiewôjmë nen ji wëjimk, co sã parłãczi ze Żukòwã.
10 Z dostãpnëch zdrojów wiédzë wëpiszta, jaczé skarbë i zabëtczi kùlturë mòżemë òbezdrzec
w mùrach żukòwsczégò pòklôsztornégò kòscoła, chtëren je jedną z nôstarszich bùdacjów na
Kaszëbach.

75

8. Czôrnô Małgòrzata

Wprowadzenié do tematu
Na dzysészi ùczbie bãdze wama towarza czôrnô farwa. Z czim ta farwa wama sã kòjarzi? Wëpiszta te
skòjarzenia na tôflë.
Zapiszta czile frazeòlogòwëch zdrëszënów ze znankòwnikã czôrny / czôrnô / czôrné. Do zapisónëch
skòjarzeniów i frazeòlogòwëch zdrëszënów ze słowã czôrny dopiszta procëmwôżné jich òdpòwiedniczi.
Z czôrną farwą w naszi kùlturze parłãczą sã pasowné òkreslenia wseczëców i stanów. Zapiszta czile
z nich (np. smùtk, żałoba…).

Ùczbienié
1

Słëchôjta czëtónégò przez szkólnégò tekstu i zapamiãtôjta z niegò jak nôwicy wiadłów
ò Zwinisławie – Małgòrzace.
Na pół drodżi midzë Lãbòrgã a Łebą leżi Biôłogarda dôwni zwónô Biôłogórą abò Belgardã. Je
to niewiôlgô wies, ale w XIII stolecym bëła òna sedzbą ksyżëca Ratbòra – brata Swiãtopôłka
Wiôldżégò.
Na zómkù ù Ratbòra biwa jegò bratewnica Zwinisława – Małgòrzata. Pòmòrzôcë zwelë jã
Dzëwą Jachtarką abò Dzëką Małgòrzatą, a Dënowie (bëła białką dëńsczégò króla) nadelë
ji miono Małgòrzata-co-kóń-wëskòczi abò Czôrnô Gréta czë Czôrnô Małgòrzata (mòże bëła
to białka z cemnyma włosama abò lubiła sã òblakac na czôrno?).
Ksyżënka ta nade wszëtkò lubiła jachtã i kònną jazdã, a w strzélanim z łãkù mało chto mógł jã
pòkònac. Jednégò razu w drodze z jachtë chca òna pòkazac drëchóm jak célno strzélô. Napiãła
łãk i z daleka strzéla w przëdrożną figùrkã. Trafiła prosto w serce Matczi Bòsczi, z chtërnégò
pò wëjãcym strzałë wëpłënãła krew.
Legenda głosy, że za to Czôrnô Małgòrzata pòkùtëje do dzysô – w czôrnëch ruchnach, midzë
gromadą czôrnëch psów i na czôrnym kòniu gòni bez òdpòczinkù pò lasach Biôłogardë.

Na spòdlim: L. Bądkowski, Odwrócona kotwica, Gdańsk 1988, s. 150–157; R. Ostrowska, I. Trojanowska,
Bedeker Kaszubski, Gdańsk 1978, s. 21–23.

2 Òpòwiédzta ò bòhaterce przedstawiony w teksce.
3

76

Terôzka pòprawta i dofùlujta wiédzã ò Zwinisławie – Małgòrzace na spòdlim pòdónëch niżi
infòrmacjów.

II • Kaszëbsczi ksyżëcowie

Lech Bądkòwsczi
(1920–1984)
Ùrodzony w Torniu;
gazétnik, tłómôcz, pisôrz,
spòlëznowi i kùlturowi
dzejôrz; żôłnérz Pòlsczich
Sëłów Zbrojnëch, òb czas
wòjnë biôtkòwôł na frontach
zôpadny Eùropë, wëszkòlony
do akcjów sprôwiónëch
przez „cëchòcemnëch”;
wespółtwórca Kaszëbsczégò
Zrzeszeniô; zaangażowóny
w pòwstôwanié ruchù
Solidarnosc.

Medalión
przedstôwiający
ksyżënkã Małgòrzatã
aùtorstwa Wawrzińca Sampa

• Zapiszta w zesziwkach krótką notatkã ò ti ksyżënce.
Małgòrzata Sambòrównô – córka ksãca Sambòra II, rëchli
colemało szlachòwónô ze swoją młodszą sostrą Zwinisławą,
białką Dobiesława z rózdżi Òdrowążów. Równak terôzka historicë są gwësny, że jidze ò dwie rozmajité personë. Małgòrzata
bëła nôstarszim dzeckã Sambòra. Ùrodzonô w 1234 rokù,
ju jakno młodé dzéwczã bëła zdónô z Krësztofã, nômłodszim
sënã króla Dëńsczi Waldemara II. Bëła to na gwës wiôlgô
éra dlô córczi ksyżëca, chtëren òd lat drãgò biôtkòwôł ò swój
nié za wiôldżi dzél pòd pòstacą ksãstwa lubiszewsczégò.
Czile lat pò zdënkù Krësztof òstôł w 1252 rokù królã Dëńsczi,
a Małgòrzata, jegò białka – królewą. Pò sétmë latach Krësztof
ùmarł i tedë trón, w miono jesz niéùstnégò sëna Érika, przejãła
królewô – gdowa. W rządzenim bëła baro pòchwôtnô i czedë
syn doszedł do ùstnoscë jesz wiedno rechòwôł sã ze zdanim
matczi w swòjich rządach.
W pòdzãkòwanim dostała òd sëna darënk pòd pòstacą Estonie, chtërna w nym cządze słëcha Dëńsczi.

Róża Òstrowskô
(1926–1975)
Ùrodzonô we Wilnie;
pisôrka, aktorka, ùsôdzczëni
teatralnëch scenarników;
robiła w gduńsczim radiu
i w Teatrze Wëbrzeżé; pisała
do wielnëch gazétów;
w regionalnëch sprawach
wespółrobiła z Izabellą
Trojanowską i Lechã
Bądkòwsczim.

Izabella Trojanowskô
(1929–1995)
Ùrodzonô w Gdini; pisôrka,
gazétniczka; redaktorka
kaszëbsczégò cządnika
„Pomerania”; w latach
1980 – 1983 przédniczka
Kaszëbskò-Pòmòrsczégò Zrzeszeniô;
aùtorka wiele òpracowaniów
na tematë zrzeszoné
z kaszëbską kùlturą,
ùsôdzczëni pierszégò
kaszëbsczégò programù
pt. Rodnô Zemia w Gduńsczi
Telewizje.

77

8. Czôrnô Małgòrzata

Kùńc żëcégò spãdzëła w Rostockù w Meklembùrgie, gdze w 1282 rokù ùmarła. Je pòchòwónô
w klôsztornym kòscele w Doberanie, gdze do dzysdnia je ji grobnica (jeden z niewielnëch
zachòwónëch do terôzka grobów przedstôwców Subisławiców).
Òb czas panowaniô w Dëńsczi mielë Małgòrzatã za òstrégò i skùtkòwnégò pòlitika, a ji
energicznosc i rësznota, a téż rodzynné parłãcze w òbrëmim całégò pôłniowégò Bôłtu dałë
ji wiôlgą rozpòznôwnotã i przeniosłë do legendów.
Widzymë jã tam jakno Czôrną Jachtarkã, Czôrną Grétã, Małgòrzatã „Sprenghengest” –
co-kóń-wëskòczi. Bùsznô królewô, chtërna za swòjã bezògôdkòwòsc za żëcégò mia bëc
skôzónô na karã wiecznëch, bezskùtkòwnëch jachtów. Érik przeżił mëmkã leno ò sztërë
lata. Pò nim panowelë równak pòsobny pòtómkòwie Małgòrzatë, a slédnym z nich béł słôwny
król Érik Pòmòrsczi z rózdżi Grifitów (pòtómk dëńsczich królów ze starnë matczi), chtëren
rządzył trzema skandinawsczima mònarchiama na przełómanim XIV i XV stolecégò.

4 Ksyżënka Małgòrzata lubiła kònie, jachtã i strzélanié. W XIII stolecym bëłë to na gwës chłopsczé
zajãca. Nié dzëwòta tej, że przëlnãło do ni miono Dzëczi Małgòrzatë.

• Wspòmnita z ùczbów historie, jaczé bëło mòdło niastë ze strzédnëch wieków. Swòje ùwôdżi
zapiszta w zesziwkach.

5 Wëpiszta wszëtczé przezwëska Zwinisławë – Małgòrzatë.

• Òbjasnita pò swòjémù kòżdą z pòzwów.
6 Napiszta lëst Zwinisławë do òjca, w chtërnym bãdze ò tim, że dobrze sã bawi na dwòrze strëja
w Biôłogardze.

II • Kaszëbsczi ksyżëcowie

Gramatika
7

Dopiszta pò trzë jistniczi do pòdónëch znankòwników. Ùstalta ôrt jistników w kòżdi rédze
i zapiszta to w zesziwkach:
czôrny
czôrnô
czôrné

(
(
(

ôrt)
ôrt)
ôrt)

biôłi
biôłô
biôłé

(
(
(

ôrt)
ôrt)
ôrt)

• Na spòdlim tegò, co jesta wëżi zrobilë, dofùlujta w zesziwkach ramkã z wiadłama:
W pòjedinczny lëczbie znankòwniczi sparłãczoné z jistnikama w ôrce są zakùńczoné
na -i / -y; w białczim ôrce je to kùnôszk , a w dzecnym ôrce kùnôszk . We wielny lëczbie
te kùnôszczi bãdą taczé: w chłopskòpersonowim ôrce -i / -y, a w niéchłopskòpersonowim
ôrce -é.
8 W pòdónëch zdaniach nalézta znankòwniczi. Przepiszta je do zesziwków, rzeczta, jaczi je jich
przëpôdk, ôrt i lëczba.
Zwinisława – Małgòrzata bëła snôżą białką.
Baro lubiła chùtczé kònie i dzëką jachtã.
Na kòżdi jachce bëlë z nią ji dobri drëchòwie.
Rôz zdarzëło ji sã strzelac do przëdrożny kaplëczczi.
Czôrnô Małgòrzata pòniosła za to straszną karã.

• Wëcëgnita z dzejaniów swiądã – czë letkò je òkreslëc przëpôdk, ôrt i lëczbã, czedë mómë blós
sóm znankòwnik? Co w ti robòce na gwës pòmôgô?

9 Przëszëkùjta òpisënk Zwinisławë – Małgòrzatë (tak jak sobie jã przedstôwiôta).

79

9. Gduńsk – stôri ksążãcy gard

Wprowadzenié do tematu
Gduńsk je baro stôrim gardã i piãkno ùmôlnionym. Zdrzącë na kartã, rzeczta ò tim miesce i zwënégach,
jaczé mòże dawac taczé pòłożenié.
Westrzód dokazów do spiéwaniô ùmôlnionëch w kùńcowim dzélu ùczbòwnika są dwa mùzyczné
dokazë zrzeszoné tematiczno z Gduńskã. Nalézta je i zaspiewôjta.
Rozpòznôjta zabëtczi Gduńska. Dopasujta lëtrë przë pòzwach zabëtków do numrów przë òdjimkach.
wòdownica Krësztofa
Wëszawné Wrota
Dwiżnik
rôtësz Nowégò Miasta
òliwskô katédra
Bazylika Mariackô
Dwór Artusa
rôtësz Stôrégò Miasta
Złotô Bróma
kòscół p.w. sw. Katarzënë

2

3

4

Bartosz Morąg | tinyurl.com/bazylika-oliwa | CC BY-SA 4.0

1

80

II • Kaszëbsczi ksyżëcowie

5

6

7

8

10

9

Wëbierzta jeden z zabëtków, ò jaczich wëżi (a chtëren je wama nôlepi znóny) i rzeczta ò nim czile słów
drëchóm.

81

9. Gduńsk – stôri ksążãcy gard

Ùczbienié
1

We Gduńskù bëlë bòhaterowie przédnëch kaszëbsczich dokazów lëteraturë. Wiémë ju, że béł
w nim Remùs, béł w nim téż i pón Czôrlińsczi. Za sztót wësłëchómë wëjimka z dokazu Hieronima
Derdowsczégò Ò panu Czôrlińsczim, co do Pùcka pò sécë jachôł.

• Òb czas słëchaniô wëznaczoné pôrë szkòłowników bãdą wëcygałë z tekstu taczé wiadła:
a) òpisënk wëzdrzatkù bënë kòscoła,
b) lëdze ùmôlniony na pòrtretach,
c) òmówienié wëzdrzatkù, ùmôlnieniô i zwëczajów ksążãcégò dwòru,
d) wiadła ò Subisławie,
e) wiédzô ò Mestwinie,
f) infòrmacje ò Subisławie Wtórim,
g) przedstawienié pòstacë Swiãtopôłka,
h) òpisanié dzejaniôw Mestwina II.

Hieronim Derdowsczi,
Ò Panu Czôrlińsczim, co do Pùcka pò sécë jachôł
(wëjimk)

Tej gò zaczął òprowadzac bracyszk pò kòscele,
W chtërnym piãknëch je wôłtôrzów i chòrągwiów wiele.
Z piãtnôstóma mù miechama pòkôzôł òrganë
I òbrazë, co kòscoła òzdôbiają scanë.
Przë wôłtôrzu wiôldżim wiszą tam na scanie w górze
Na pòrtretach klôsztornégò tumù fùńdatorzë.
Miedzë nima piãc kaszubsczich ksążãt wizerunczi,
Chtërny dalë téż na klôsztór dużé pòdarunczi […]
– Ti ksążãta naszi, rzecze, za pamiãcë dôwny
Mielë w Gduńskù nad Redunią zómek swój warowny.
Òd samégò Słëpska całé bëło jich Pòmòrzé,
Ale czësto pò kaszëbskù w swim gôdalë dwòrze.
Nen Subisłôw, co tak na nas patrzi z wësokòscë,
Dôł sã òchrzcëc w rokù tësąc sto i czilkanôsce.
Bãdąc òdtąd Jezusowi nôwiérniészim sługą,
Spłodzył sënów Subisława i dzelnégò Mszczuga.
Mszczug, co wej je òbleczony, jak czej król w sobòle,
Zbił Rusënów na Kùjôwach, gdze mòzgawsczé pòle.
Przë nim jegò brat rodzony, nasz Subisłôw Wtóri,
Co béł wiãcy do pôcerza, jak do szablë skòri.
Òbòk widzysz Mszczuga sëna, ksãca Swiãtopełka,
Chtëren wszëtczich Miemców z Kaszub wëgnôł do zdebełka.
Mãstwò, chitrosc i ùpartosc, fifë i wëkrãtë

82

Pòrtret Hieronima
Derdowsczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 10

Hieronim Derdowsczi
(1852–1902)
Ùrodzony we Wielim;
kaszëbsczi pòeta, gazétnik;
robił jakno priwatny szkólny
we Wiôlgòpòlsce i na
Kaszëbach; emigrowôł
do Americzi i tam wspiérôł
wielnëch naszińców
swòjim szérzwienim
patriotëznë w môlowëch
gazétach; ùsôdzca Marsza
kaszëbsczégò – dzysdniowégò
himnu Kaszëb i znónëch słów:
Ni ma Kaszëb bez Pòlonii,
a bez Kaszëb Pòlsczi czë Nigdë
do zgùbë nie przińdą Kaszëbë.

II • Kaszëbsczi ksyżëcowie

Jesz Kaszubë do dzys pò nim mają w spôdkù wzãté.
Jegò wiecznie pamiãtałë bãdą nasze dzecë,
Bò granice Kaszub rozcygł dalek do Notecë.
Miészô Mszczuga je Wtórégò, sëna jegò, słôwa,
Co królowi Łoketkòwi pòmógł do Krakòwa.
Temù żona nie zrodzëła na nastãpcã sëna,
A tu Krziżôk na Kaszubë òstrzi kłë gadzëna.
Bë sã zatim nie dostało ksãstwò Krziżôkòwi,
Wiãc na wieczi je zapisôł pòlsczémù królowi.
Pòlskô bez to wieczné prawò do nas òdebrała
I sã naszą òpiekùnką i òjczëzną stała.
H. J. Derdowski, Ò panu Czôrlińsczim, co do Pùcka pò sécë jachôł, Gdańsk 2007, s. 330–332.

2 Karno pierszé òpòwiôdô ò bënë òliwsczi katédrë, pòkazëjącë równoczasno pasëjącą grafikã z internetu.
3

Drëdżé karno dôwô infòrmacje ò pòrtretach wiszącëch na scanach kòscoła (téż pòkazëjącë
przëszëkòwóną grafikã).

4 Trzecé karno òmôwiô sprawë zrzeszoné z dwòrã kaszëbsczich ksążãt. Pòmôgô so przë tim Bedekerã
kaszëbsczim (Bedeker Kaszubski), gdze pòd hasłã Gduńsk (Gdańsk) je òpisënk wëzdrzatkù grodu najich
ksyżëców.

• Zapiszta w notatce nôwôżniészé infòrmacje (jaczé rzéczi òbléwałë grodzëszcze, wiele òno miało
wiéchrzëznë, jaczé bùdacje sã na nie skłôdałë, wiele lëdzy w nim mieszkało).
• Nacéchùjta plan ksążãcégò grodu w stôrim Gduńskù i kòrëta rzéków dokòła niegò.

5 To, że Gduńsk béł tak dobrze pòłożony nad wòdą i przë mòrzu miało dlô niegò wiôldżé znaczenié.
Jôrmarczi, tôrdżi, hańdel i wëmiana towarów òsoblëwie tuwò sã òdbëwałë i dôwałë miastu wiôldżé
zwësczi. Ò Gduńskù wiedzôł kòżdi Kaszëba. Wiele sprawów bëło z tim miastã zrzeszonëch, stąd
rozmajité rzeczónczi, przëpòwiôstczi i przërównania, w chtërnëch słowò Gduńsk sã nalazło.

• Nalézta rzeczenia, przëpòwiôstczi i przërównania zrzeszoné z Gduńskã w przëstãpnëch zdrojach
wiédzë i zapiszta je w zesziwkach.

6 Pòòstałé karna òdpòwiôdają za pòdanié wiadłów do wëfùlowaniô taczégò zestôwkù jak niżi (do
zrobieniô w zesziwkach).

Ksążã

Òpisënk pòstacë i ji zwënédżi

Subisłôw I
Mestwin
Subisłôw II
Swiãtopôłk
Mszczug II
7 Przëszëkùjta prezentacjã pòkazywającą wôrtnotë i pamiątczi stôrégò Gduńska.

83

10. Pòmòrzôcë a mòrze

Wprowadzenié do tematu
Pòmòrzé – jinaczi zwóné Pomerania (łac.), Pommern (niem.), Pomorania (strp.), Pòmòrskô (kasz.), co
òznôczô krôj przëległi do mòrza. Pierszi rôz ta pòzwa bëła zapisónô w pòłowie XI wiekù, ale mùsza
fónksnérowac rëchli. Miemcë gôdelë, że Pòmòrzé je pòłożoné na pòrénk òd Òdrë, a pòlsczi kronikôrz,
Gall Anonim, lokòwôł tã zemiã na nordã òd Notecë. I tak ostałë wëznaczoné grańce Pòmòrsczi.
Pòkôżta te grańce na geògrafny karce.

Gramatika
1

W kaszëbiznie ùżiwô sã jaż dwùch pòzwów na nazwanié Pòmòrzô,
tj. Pòmòrzé i Pòmòrskô. Pierszi z jistników òdmieniwô sã wedle
znankòwnikòwi i jistnikòwi zjinaczënë, a drëdżi wedle jistnikòwi
zjinaczënë. Słowò Pòmòrskô òdmiéniô sã juwerno jak pòzwã
Kaszëbskô (zdrzëta ùczba I.8.)

• Zapiszta òdmianã pòzwë Pòmòrskô, czerëjącë sã zjinaką słowa
Kaszëbskô z ùczbë I.8. Przë ti zjinace przepiszta téż òdmianã
jistnika Pòmòrzé, jakô je zapisónô niżi:
Nz Pòmòrzé
R 		 Pòmòrzégò / Pòmòrzô
Dw Pòmòrzémù / Pòmòrzu
Wn Pòmòrzé
Nrz Pòmòrzim / Pòmòrzã
Ml Pòmòrzim / Pòmòrzu
W Pòmòrzé

• Pòmòrzé w rozmajitëch cządach miało rozmajité zôkrãża. Czasã

na nazwanié mieszkańców zamiast pòzwë Pòmòrzôcë ùżiwónô bëła
prosto pòzwa Kaszëbi, co bë miało ùdokazniac, że w dôwnëch
czasach wikszosc zemiów Pòmòrzô zamieszkiwelë Kaszëbi.
• Zdrzącë na dorzeszoné kartë rzeczta, jak zmieniałë sã òbéńdë
Pòmòrzô i wielëna Kaszëbów na tëch zemiach òd IX do XII
stolecégò. Co mògło bëc przëczëną taczich zmianów?

84

Bôt Pòmòrénka

cz

ycy

14°

16°

Bornholm

M O R Z E

18°

B A Ł T Y C K I E

J. Łebsko

Arkona

Zatoka
Gdańska

Łeba

Rugia

Sławno

(K

s

a

b

u

z

t

No
a

Nakło

Wyszogród

rewian
Spre

Lubuszanie

ie

ia
No
t
10

20

Poznań

Grupy językowe*

Odra

14°

polska

16°

pogranicza etnicznie
mieszane

pomorska
połabska

Bornholm

14°

16°

(duń.)

M O R Z E

18°

B A Ł T Y C K I E

Białogarda
Słupsk
Sławno
Kołobrzeg

Roztoka
Wołogoszcz

Uznam

Wolin

Kamień

ar

e

l

Szczecin

J. Dąbie

P

o ęta

(K

Stargard

a

s

z

c

Chełmno

Ujście

Drzeń

Santok

Wart
a

Szamotuły

Spre

Lubusz
Odra

wa

Brenna

O CzarnkówL

Międzyrzecz

14°

Zbąszyń
16°

S

eć

K

A

Inowrocław
18°
Pomorze około 1125 r.*Kruszwica
Włocławek
0

25
Gniezno

10

50

75 km

20

Poznań
Polska
Wrześn
Grodzisk
obszary w lennej
Wielkopolski
Środa
zależności od Polski
przybliżony zasięg
Kaszubszczyzny
* według J. Humnickiego

J. Mordawski, Atlas dziejów Pomorza
i jego mieszkańców – Kaszubów, Gdańsk 2017, s. 20, 22

Wyszogród

isła
W

ta
War

ga

Świecie

i

P ć

Starogard Pelplin

a

Nakło

Not e

Kopanica

i)

Lubiszewo

Szczytno
Raciąż

Pyrzyce
Cedynia

ela
Haw

u

b

Skaryszewy

Od

ra

e

Radogoszcz

o

m

a

z

d

i

Wkra

r
s

i e Kartuzy Gdańsk

n

Br

Dymin

Białogard
P

W

ce
rzy
od
Ob
J. Müritz

Uznam
Wolin

Oliwa
Żukowo

ia

up

Sł

Pr
us
ow

Rugia

Bardo

No

Góra

Zatoka
Gdańska

Łeba

KS. RAŃSKIE

Malechów

Żarnowiec

J. Łebsko

Arkona

54°

* według J. Humnickiego

Wisła

DANIA

Kruszwica
Włocławek

18°

anPomorze w latach 800–950
ie 0 Gniezn
25
50
75 km

Lubusz

wa

Słupianie

WaP
rto
al

Santok

No
t

a

Brenna
Morzyczanie

Sp

sz
an
ie

Inowrocław

ć
Not e
ta
War

ow ła
az is
M W

eć

Cedynia

e
Haw l

ie

Od

Stargard

Pyrzyczanie

Rzeczanie

54°

Prusowie

Starogard

Pyrzyce

Stodoranie

ga

n

nie

ra

o

ęta

i)

w

z

C

m

z

r
s

Truso

ja

za

J. Dąbie

o

ar

a

d

kr

Redarowie

P

Szczecin

Białogard

n

Br

W

Radogoszcz

Linianie

Kołobrzeg

P

drzyce
Wołogoszcz
Uznam
Obo
wie
Wolin
Kamień
Warno
n
a
i
i
e
n
Uznam
e e
Wolinia
ani z p i Dymin
i
n
b
i
a
e
Poł
re
Wolin
e
Wkra
anie
ł ęż
o
D
J. Müritz

i e

ia

Wisła

Roztoka

Malechów

Gdańsk

Sł

up

C

nie
h y ża

Ku

Góra

Ranowie

Bardo

t

Du
ń

II • Kaszëbsczi ksyżëcowie

Słupc
18

granice Polski
Koni

inneKoł
granice
miejscowości

54°

ie

10. Pòmòrzôcë a mòrze

Ùczbienié
2

Przeczëtôjta ùwôżno wiérztã Jana Trepczika. Nalézta w dokazu pòzwã Pòmòrzégò, jaczi ùżił pòeta.
Czó le czó! Wszãdze wkół
Naszi spiéwë czëc pòmión.
Z midzë gór, òd jezór
Zwãk bëlny brzëmi jak zwón.
Spiéwã tã rozmiejã,
To pòjudżi, doma tón,
Jaczim më prażimë
Pòdskacëwac rodny gón.
Pòmòranijô, to miono naji bùdzë je.
Pòmòranijô bëlnô je w ùczbie naszënë.
Rozwidniwac, rozskacëwac
Pòjmë stegnë Kaszëbsczi!
Rodnô skra rozeżgla
W najich sercach, w naji dbie.
Starków zwëcz, òjców chëcz
Żdają na nas, chłoscą mie.
Òdeckł Grif! Z nowa żiw
Naczął lecbã westrzód nas.
Stanice ùchwëcmë!
Nadszedł ju biôtczi czas.
Pòmòranijô, pòjugą jes ë młodoscą!
Pòmòranijô të naji doma spòlëzną.
Dëcha zrëszmë, wespół zdrëszmë
Nasze serca na jedno!
J. Trepczik, Pòmòranijô, [w:] Poezja Zrzeszyńców, Gdańsk 2013, s. 416–417.

3 Zrechùjta, wiele razy pòeta ùżił pòzwë regionu w dokazu. Namëslëta sã razã, pò co òn tak to
napisôł.

86

II • Kaszëbsczi ksyżëcowie

Gramatika
4 Przëzdrzëta sã terô taczim dwùm pòzwóm:
Pòmòraniô – Pòmòranijô

• Pòdzelta je na szlabizë.
• Rzeczta, czim sã te słowa jinaczą.
Dôjta bôczënk:
Niechtërne jistniczi białczégò ôrtu mògą w kaszëbiznie przëbierac dłëgszé abò krotszé
pòstacë / pòstacëje. Nôleżą do nich jistniczi co sã kùńczą na -ëjô abò -ijô tipù zôkrëstëjô,
parafijô, a jich krotszé fòrmë brzëmią zôkrëstiô, parafiô. Dzysdnia bédëje sã ùżiwanié krotszich
fòrmów, ale te dłëgszé téż mògą bëc w ùżëtkù.

• Zapiszta jiné przikładë jistników białczégò ôrtu z zakùńczeniama -ëjô, -ijô.
0°

Koło p
odbieg
uno

10°

20°

30°

40°

we półno
cne

łé
Biô ze
r
ò
M

N o r w e s c z é

ôw

in

ga

M ò r z e

ô

H

FINLANDIÔ

Bòtn

ick

NORWESKÔ
60°

60°

s
Fiń

Nordowé

Gòtlandiô

Hiuma

ôwin

ga

R U S Ë J Ô

Riskô
Hôwinga

c c

Ł O T WA

Òlandiô

ë

DË ŃSK Ô

kô H

ESTONIÔ

Sarema

z é

Mòrze

M ò

r z

e

SZWÉDË

Rugiô
Pòmòrskô
H ô wi n g a

B

L Ë T WA

ł

t

Bòrnhòlm

ô

ô
RUSËJÔ
ńsk
G d u ga (Kaliningradzkô
in
w
ô
Òbéńda)
H

BIÔŁORUSKÔ

NÉDERLANDZKÔ

NIEMIECKÔ
10°

P Ò L S K Ô
20°

0

100
50

30°

200 km

10. Pòmòrzôcë a mòrze

5 Żlë gadac ò mòrzu kòl Pòmòrsczi, tej to gwësno je Bôłt.

• Przeczëtôjta përznã infòrmacjów ò najim mòrzu:
Bôłt je niéwiôldżim mòrzã, mô kòl 385 tësãcy kwadratnëch kilométrów, jegò głãbiô sygô
strzédno 55 métrów, nie je za baro zasolony. Je złączony przez Nordowé Mòrze z Atlanticczim
Òceanã. Jegò hôwindżi to: Bòtnickô, Fińskô, Riskô, Gduńskô, Pòmòrskô; nôwikszé òstrowë:
Gòtlandiô, Sarema, Òlandiô, Hiuma, Rugiô, Bòrnhòlm.

• Pòkôżta na karce Bôłt, jegò hôwindżi i òstrowë, pòwiédzta, jaczé kraje są kòl niegò pòłożoné.

Wszëtkò zróbta z pòdôwanim czerënków swiata i z wëzwëskiwanim wërażeniów pòzéwającëch
przestrzenné relacje, ùmôlnienié czegòs wedle czegòs jinszégò (do wëbraniô z zestôwka, co je niżi).
Słowa i wërażenia pòzéwającé przestrzenné òdniesënë, ùmôlnienié czegòs wedle czegòs
jinszégò, to midzë jinszima taczé słowa i kònstrukcje:
w dole, na dole, z dołu, òd dołu, w górze, w górnym dzélu, dalek, w daleczëznie, z górë w dół, wëżi,
niżi, bòkã, smùgã, starną, na ùstronie, z kraja, òkóm, òkòma, blëze, za, z, w, do, midzë, miedzë,
kòl, kòle, pòdle, wedle, nimò, krótkò, bliskò, sprzëti, nad, wëszi, je, nachôdô sã, leżi, je ùmôlniony,
dalek, z daleka, wkół, nawkół, nad, nade, naprocëm, na prost, procëmleżno, niedalek, na przeszlach,
szragò, na ùszrôc, na szréj, we westrzódkù, na westrzódkù, pòd, spòd, w spódkù, prosto, czësto
prosto, prawie òpak, czësto procëmno, wszãdze, nigdze, z lewi stronë, z prawi stronë, z przódkù, na
przódkù, z tëłu, w tële, tam, henë, donądka, òdnądka, tuwò, hewò, hewò tu, znad.

6 Ùstawta alfabeticzno pòdóny w zestôwkù zbiér przestrzennëch
òkresleniów i zapiszta przë kòżdim z nich pòlsczé znaczenia.
7

Na karce widzyta, że Bôłt wëzdrzi jak białka na klëczkach ze
złożonyma rãkama. Co ò tim sã gôdô, dowiéta sã pò przeczëtanim
tekstu ze Słowarza ks. Sëchtë.
Baba na pòkùce – Bałtyk przedstawiający się rybakom na mapie
jako kobieta klęcząca, zwrócona twarzą na wschód. Głowę jej
i szyję stanowi Zatoka Botnicka, ręce złożone do modlitwy –
Zatoka Fińska, kolana – Zatoka Gdańska, stopy – Skagerrak.
Baba pòkùtëje za pochłonięte przez siebie ofiary w ciągu długich
stuleci. W Stôri Rok baba na pòkùce robi rechùnk, kùli lëdzy
zeżarła ò całi rok. Dlatego żalëje w tym dniu i placze za swòje
grzéchë. Jest to jedyny w roku dzień, w którym morze nie grzeszi
(Kępa Swarzewska).

Słownik gwar kaszubskich na tle kultury ludowej,
Wrocław – Warszawa – Kraków 1967, t. I, s. 10.

88

II • Kaszëbsczi ksyżëcowie

• Òpòwiédzta terôzka historiã ò Babie na pòkùce, ale pò kaszëbskù.
8 Zaspiewôjta jednã z piesniów ò mòrzu, jaką znajeta. Żelë nie
znajeta niżódny, pòmòc nalézeta w zbiérkù piesniów na kùńcu
ùczbòwnika.
9 Pòmòrzôcë wiedno rozmielë wëzwëskiwac sąsedztwò mòrza, tak
je do dzysdnia.

• Przeczëtôjta wëjimk z ksążczi Aleksandra Majkòwsczégò

Historia Kaszubów, a dowiéta sã, jak i czim hańdlowelë, co pierwi
transpòrtowelë.
Umiejąc w ten sposób budować miasta i urządzać przystanie
dla statków handlujących z nimi narodów, Kaszubi doprowadzili
handel do wysokiego rozwoju, wywożąc dary swej ziemi
i wyrób ręczny swych obywateli, wprowadzając obce towary […]
Wywożono przez porty pomorskie z sąsiednich połabskich
krajów miedź, ołów, cynę, żelazo, kotły i inne towary spiżowe,
z pomorskich ziem wyroby garncarstwa, drzewo dębowe
i jodłowe, deski dębowe, smołę, żywicę, potaż, marzannę czyli
sinidło, roślinę drogocenną przydatną do farbowania na modro,
pszenicę i ziarno wszelkiego rodzaju, chmiel, piwo, masło,
skóry, mięso wieprzowe solone, słoninę, tłuszcz, okrasę, miód,
wosk, wełnę, konopie, len, przędziwo, sukno, płótno, a przede
wszystkim ryby, z których celuje śledź, tudzież tłuszcz rybi.

A. Majkowski, Historia Kaszubów, Gdańsk 1991, s. 52–53.

• Zapiszta pò kaszëbskù pòzwë wszëtczich towarów

Pòrtret Bernata Sëchtë
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 20

Bernat Sëchta
(1907–1982)
Ùrodzony w Pùzdrowie,
gm. Serakòjce; katolëcczi
ksądz, pòeta, dramatopisôrz,
malôrz, karikaturzista;
jãzëkòznajôrz, leksykògraf
– aùtor m. jin. 7-tomòwégò
kaszëbsczégò słowarza;
spòlëznowi dzejôrz, òkróm
teòlogicznëch studiów
miéwca magisterium
z filozofie i doktoratu
z etnografie.

wëwòzywónëch przez pòmòrsczé pòrtë, z pòdzélã na te
wëwòzywóné z pòłabsczich krajów i z pòmòrsczich zemiów.

10 Napiszta, jak i gdze w kaszëbsczim ruchù dzysô są wëzwëskiwóné
pòzwë: Pòmòraniô, Pòmeraniô.

89

11. Pòdrechòwanié rozdzélu II
1

Spòstrzód pòdónëch mionów wëbierzë i pòdsztrichni przedstôwców dinastie ksążãt, co rządzëlë
Gduńsczim Pòmòrzã:
Mszczug I • Bògùsłôw X • Subisłôw I • Érik I Pòmòrsczi • Wartësłôw I
Swiãtopôłk Wiôldżi • Barnim IX • Mestwin II

2 Dopiszë miono ksãca / ksyżënczi do òpisënkù abò òpisënk do miona:

L.p.

Miono

za jegò panowaniô Kaszëbë bëłë nôwikszé
i nôbarżi ùmòcnioné, temù dostôł do swòjégò
miona przëtómk Wiôldżi

1.
2.

Mestwin II
sprowadzył do Żukòwa norbertanczi
i wëbùdowôł dlô nich kòscół

3.
4.
3

Òpisënk

Damroka

Napiszë, czemù gduńską / kaszëbską dinastiã ksążãt zwie sã Subisławicama?

4 Co widzysz na òdjimkù i gdze nalézemë taką pamiątkã z ùszłëch czasów?

Maciej Szczepańczyk | tinyurl.com/pomnikksazat | CC BY-SA 3.0

5 Skądka w kaszëbsczi kùlturze wzãłë sã słowa: Zrzeszonëch
waju nicht nie złómie? Chto je wëpòwiedzôł, do kògò i czemù?
W jaczim lëteracczim dokazu je òpisónô ta sytuacjô?
6 We Gduńskù stoji sztatura Swiãtopôłka Wiôldżégò. Òpiszë
wëzdrzatk tegò pòmnika.

90

II • Kaszëbsczi ksyżëcowie

Pòdpiszë zabëtczi Gduńska:
Bartosz Morąg | tinyurl.com/bazylika-oliwa | CC BY-SA 4.0

7

1

3

5

2

4

6

91

11. Pòdrechòwanié rozdzélu II

8 Dofùluj tekst z lukama:
W XIII stolecym, dokładno w rokù
, na pôłnim Wiôlgòpòlsczi, w môlu zwónym
,
slédny ksążã gduńsczi
przekôzôł Pòrénczné Pòmòrzé pòd panowanié wiôlgòpòlsczégò
ksãca
. W dzejach Kaszëb i Pòmòrzô to wëdarzenié je zwóné Mestwinowim
.
9 Zaznaczë pasowné òdpòwiedzë: zgódné z prôwdą – P (Prôwda); żlë to nie je prôwda – F (Falsz).
Legendë parłãczą ksyżënkã Damrokã z Kartuzama.
Z niewòlë ricerzi-rabùszników wëbawiłë Damrokã kôłpie.
Przeòriszą żukòwsczich norbertanków bëła ksyżënka Witosława.
Witosława – pòdwëższô żukòwsczich klôsztorniców – bëła córką Swiãtopôłka.
Przëtómk Czôrnô Małgòrzata òstôł nadóny ksyżënce Zwinisławie.
Małgòrzata dosta przëtómk Czôrnô, bò lubiła farwic na ten kòlor włosë.
10 Wëbierzë z zestôwka pasowné òdpòwiedzë zgódné z prôwdą i zapiszë całą infòrmacjã w zdanim.
Òliwskô katédra je czasã zwónô
1) kaszëbską Jerozolëmą,
2) kaszëbsczim Wawelã,
bò
a) są w ni pòchòwóny pòlsczi królowie.
b) w ji òkòlim stoji snôżô kalwariô.
c) w ji pòdzemiach je ùmôlnionô grobnica kaszëbsczich ksążãt.
d) w ji mùrach kaszëbsczi ksãcowie mielë swòje grodzëszcze.
11 Wëpiszë pòzwë trzech rzéków, co płëną przez Gduńsk abò w jegò òkòlim.
12 Pòdsztrichni te pòzwë, chtërne są pasowné i mògą bëc ùżëté do nazwaniô krôjnów.
Pòmòrzé • Kaszëbë • Pòmòrskô • Kaszëbskô

92

III • Na krzëżacczi
ôrt

1. Krzëżôcë we Gduńskù

Wprowadzenié do tematu
Sytuacyjnô jigra – przedstawta so, że jidącë drogą spòtikôta pòstac taką, jak te na malënkù.
Prowadzta z nią kôrbiónkã, zadawôjta pitania, na chtërne bãdze òdpòwiôdôł szkólny abò chtos
z drëchów.
Prowadzmë gôdkã z òbrôzkã, co je niżi.

• Kògò widzymë na òdjimkù?
• Co wiémë z historie ò taczich pòstacach jak te?
• Chcemë òpisac wëzdrzatk stroju pòstaców z òdjimka.

Zapiszta na tôflë wszëtczé skòjarzenia ze słowã Krzëżôcë. Kòżdé wëbróné skòjarzenié je nót
ùzasadnic (np. kóń – bò ricerze colemało jezdzëlë na kòniach).
94

III • Na krzëżacczi ôrt

Ùczbienié
1

Krzëżôcë bëlë bliskò Pòmòrzô za panowaniô ksążãt, ale gò nie dobëlë. Zrobilë to baro chùtkò pò
smiercë slédnégò ksyżëca Mestwina II. Ò tim wëdarzenim piszą nié leno w ksążkach do historie,
piselë ò tim téż kaszëbsczi ùtwórcë w lëteracczich dokazach.

• Zajimanié Pòmòrzô przez Krzëżôków zaczãło sã òd Gduńska. Jak mëslita, co dzejało sã w miesce
pò krzëżacczim najachanim na nie? Rzeczta ò tim.

2

Pòsłëchôjta, jak tã sytuacjã òpisôł we wiérzce Jón Karnowsczi.

Jón Karnowsczi, Na pamiątkã 14 lëstopada 1308 w Gduńskù
Z Katarzënë biją zwònë,
Pògrzebòwi chùr.
Jak zwón jãknie – serce pãknie,
Jidze, jidze mór!
Jidze blëżi, tëli krziżi,
Bòże, sądny dzéń!
Czôrné kònie, nadżé bronie,
Slôdë smiercë céń.
Z stronë mòrzô płënie zorzô,
Liże strëgã krwi,
Na tim grobie kòżdi głowie
Takô swiéca skrzi!
Na tim pòlu łzów i bólu
Chto tam eszczi żiw?
Kòmù w dôlë piers sã żôli
W piorunowi spiéw?
Na tim grobie w swòji mòwie
Spiéwô Kaszub Grif –
Swòjim sënóm, co tu dżiną
„Pùsti nocë” spiéw.
Niosłë zwònë piesni tónë
Tam, gdze Pòlskô je –
Biôłi òrzeł ùczuł, òżił,
Grifù wtórëje!
Nad te zwònë, nad te tónë,
Czëjesz z Pòlsczi głos?
„Pòd Płowcama, Chònicama,
Bracô, wspòmnã was!”
Poezja Młodokaszubów, Gdańsk 2012, s. 454–455.

3

Pòrtret Jana Karnowsczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s.16

Jón Karnowsczi
(1886–1939)
Ùrodzony w Czôrnowie;
ùcził sã w Pelplënie,
w Chònicach, sztudérowôł
teòlogiã w Seminarium
w Pelplënie, pózni we Fribùrgù
zamienił teòlogiã na prawò;
robił jakno sãdza w Torniu,
Czerskù i Chònicach;
razã z A. Majkòwsczim
założił Towarzëstwò
Młodokaszëbów; òkróm
spòlëznowégò dzejaniô dlô
Kaszëb zajimôł sã téż pisanim
wiérztów.

Pò analize trescë dokazu, razã z jegò titlã, òkreslta czas i môl
òpisónëch w nim zdarzeniów.
95

1. Krzëżôcë we Gduńskù

4 We wiérzce nie òstała ani razu ùżëtô pòzwa Krzëżôcë. Skądka tej mòżemë sã docëgac, że prawie
jidze ò ricerzów zôkònu NMP, zwónëch Krzëżôkama?

• Jak sã gôdô ò Krzëżôkach w teksce? Nalézta te réżczi tekstu i głosno òdczëtôjta.
5

Szëkôjta w słowarzach znaczeniô słowa mór. Zapiszta je pò kaszëbskù w zesziwkach.

• Ò jaczich mòrowëch pòszëdłach z dzejów lëdztwa wiéta? Rzeczta ò tim.
• Òbjasnita terôzka, co znaczą słowa z dokazu Jidze, jidze mór.
6 Dzysdnia, czedë nadchôdô jaczé nieszczescé, wëją syrenë, przëchôdają esemesë, są wiadła
w zdrzélnikù, radiu, internece. Leno pierwi nie bëło nick z tëch rzeczi. Jak tedë lëdze òstrzégelë sã
przed nieszczescym? Nalézta òdpòwiédz w teksce i òdczëtôjta jã.

• A jak jesz jinaczi, òkróm tegò, mòglë sã lëdze òstrzegac?
• Wëszëkôjta w Bedekerze Gduńsczim (Bedekerze Gdańskim) abò
w jinym zdroju wiédzë infòrmacje ò kòscele swiãti Katarzënë
we Gduńskù. Zapiszta nôwôżniészé z nich.

7

Na spòdlim wiérztë òpiszta òbrôz Gduńska pò biôtce
z Krzëżôkama.

8 Chtos w dokazu spiéwie swòjim sënóm pùsti nocë spiéw.

• Kògùm je nen chtos? Òdczëtôjta symbòliczné znaczenié ti scenë.
• Na czim pòlégô kaszëbsczi òbrządk pùsti nocë? Òpòwiédzta
ò tim.

9 Mieszkańcë gardu nie stracëlë do kùńca nôdzeji na retënk. Chtos
ùczuł jich wòłanié.

• Chto ùczuł wòłanié gduńczanów ò pòmòc? Jakô historicznô
prôwda je w tim symbòlu ùkrëtô?

10 Niżi na òdjimkù widzyta jeden z gduńsczich pòmników. Zróbta
wëdowiédzã na temat tegò, kòmù òn je pòswiãcony i jak jegò
przesłanié rzeszi sã z wëdarzeniama òmôwiónyma na dzysészi
ùczbie, tj.  z chajstą Gduńska.

Pòmnik „Tim co za
pòlskòsc Gduńska”

2. Krwawô wòda w Reduni

Wprowadzenié do tematu
Nalézta na kartach gduńsczégò gardu, jak płënie przez niegò rzéka Reduniô.
Zróbta razã sytuacyjny plan miasta i naniesta na nim kanał Reduni, a téż zaznaczta wôżné zabëtczi
ùmôlnioné nad kòrëtã rzéczi.
Rzéka Reduniô wëstãpùje nié pierszi rôz w naszich dzejaniach i lëteracczich dokazach. Je tedë nót
czegòs sã ò ni wicy dowiedzec, bò to je wôżny kùlturowi dzejnik Kaszëb i Pòmòrzô.
Przeczëtôjta wiadła ò Reduni i przełóżta tekst na kaszëbsczi jãzëk.
Radunia – rzeka w całości płynąca przez Kaszuby, wypływa w okolicach Jeziora Stężyckiego,
płynie przez system jezior należących do Kółka Raduńskiego, długość 102 km, uchodzi
pod Gdańskiem do Motławy (lewy jej dopływ), przez Gdańsk płynie w korycie sztucznie
przekopanego (w czasach krzyżackich) kanału, bardzo wartki nurt ze spadkiem całkowitym
162 m (stąd mająca cechy rzeki podgórskiej), z licznymi elektrowniami wodnymi.

Gramatika
Pòzwa Reduniô nôleżi do słów z nagłosowim karnã zwãków re-. To karno w pòlsczim jãzëkù je
realizowóné jakno ra-. Tedë nasza Reduniô pò pòlskù sã zwie Radunia.
Nalézta i zapiszta czile jinszich przikładów słów, chtërne mają w kaszëbiznie na zôczątkù re-,
a w pòlaszëznie je w tim placu ra-.
Dôjta bôczënk
Kaszëbsczé słowa z dzélëkã re- na zôczątkù w pòlsczim jãzëkù realizowóné jakno ra-, piszemë
przez e, np. rek : rak; remiã : ramię. W niechtërnëch pòzwach môlów na Kaszëbach je widzec
nã kaszëbską znankã do dzysdnia, np. mómë Rekòwò – a pò pòlskù to bë miało bëc Rakowo;
mómë Redłowò, chtërno bë miało sã zwac Radłowo pò pòlskù. Te przikładë ùdokazniwają, że
môlowi jãzëk miôł cësk na pòzwë, chtërne òstałë do dzysdnia w taczi wersje jãzëkòwi.
Czegò spòdzéwôta sã dowiedzec òb czas ùczbë, zdrzącë na temat, chtëren brzmi Krwawô wòda
w Reduni? Rzeczta ò swòjich przemësleniach.

97

2. Krwawô wòda w Reduni

Ùczbienié
1

Wësłëchôjta wëjimka dokazu Hieronima Derdowsczégò Ò panu Czôrlińsczim… . Słëchającë dôjta
bôczenié na to, czë wszëtczé tuwò przedstawioné wëdarzenia dzeją sã w jednym czasu.

Hieronim Derdowsczi, Ò Panu Czôrlińsczim, co do Pùcka pò sécë jachôł
(wëjimk)

Mùszã skùńczëc, bò mie mòcno serce scëskô… bòli…
Prosże Bòga, bë mie prãdkò wëbawił z niewòli:
Bë tim Miemcóm mòji krziwdë nie pùscył òtłogã,
A pòzdrawiôj wszëtczich doma i pòzostań z Bògã.
Czej pón szkólny przestôł czëtac, zrobiło sã cëchò…
Rzekł tej: – Ja, to jemù jednak pòszło srodze lëchò!
A Czôrlińskô jesz chwileczkã płaczącô sedzała,
Pòtim kartã òdebrała i ze stółka wstała.
Wierã razu nie mówiła: Panie Bòże zapłac!
Le zaczãła, jak w gòrączce, cos do sebie paplac.
Chùtkò pòszła do swi chëczë, wszëtczim pòwiedzała,
Co sã w szkòle ò swim chłopie z kartë dowiedzała,
Tej sã słudżi i rëbôczi mòcno zasmùcëlë,
Łzë so z òczu wëcérelë, głowë pòzwiésëlë.
Małi Jónek razã z nënką klãklë przed òbrazã
I zaczãlë mówic pôcérz, z nima drudzy razã:
Proszą Bòga, abë w prizë pón nie ùmarł z głodu,
Bë pòwrócył z pełną fórą, nié doch bez niewòdu.
Ale pôcérz ten wierãże trochã béł za głosny,
Bò Marëszce môłi stôł sã w kòlébce nieznosny:
Wej żabinka cenczim głosã narôz zaskrzeczała,
Tej Czôrlińskô chiże letkò jã zakòlibała.
To sã dzeckù pòdobało, przestało sã gniewac,
A tej nënka mù zaczãła tak nad główką spiewac:
Żużu, żużu, córulenkò,
Zabilë cë òjca w rënkù,
Zabilë gò ze drudżima
Topòrama żelaznyma.
A w Reduni krwawô wòda,
Szkòda òjca, żëcô szkòda!
Zdrzém sã, zdrzém sã, mòje dzeckò, w tim bùjanym łożu,
Snij so, mòja maluneczkò, ò amniele stróżu.
Matka płacze, të spij sobie,
Òj nié tobie płacz, nié tobie!
Tobie amniół cacka strugô,
W gaju żôłti ptôszek frugô.
98

III • Na krzëżacczi ôrt

A w Reduni krwawô wòda,
Szkòda òjca, żëcô szkòda!
Mòże amniół cë ò tatce co òbznajmi we snie,
Czë wspòminô dzys ò matce, czë pòwrócy wczesnie.
Matka płacze bez ùstankù,
Të spij sobie na pòsłankù.
Tobie pluszcze ribka w stawie,
Gąska gãgô na mùrawie.
A w Reduni krwawô wòda,
Szkòda òjca, żëcô szkòda!
Tatka jãczi nóm w niewòli dalek za górama,
Wierã serce jegò bòli, teskniąc tu za nama.
Mòże wiãcy nie przëjedze do dzecka i żonë,
Żëc bãdzemë mòże w biédze òbie òpùszczoné.
Cebie matka wëpiastuje,
A stróż amniół cã piluje;
Wëprowôdzô cã na łączkã,
Wiónek daje dzeckù w rączkã.
A w Reduni krwawô wòda,
Szkòda òjca, żëcô szkòda!
Płakac bãdzem nieùstónnie całé dnie i noce,
Bò co wiãcy nie òstónie wdowie i seroce.
Wianek bierzesz dodóm sobie,
Kładzesz gò na tatczi grobie,
Klãcząc mòdlisz sã za òjca,
Co gò zabił Krziżôk zbójca.
A w Reduni krawô wòda,
Szkòda òjca, żëcô szkòda!
H. J. Derdowsczi, Ò panu Czôrlińsczim, co do Pùcka pò sécë jachôł, Gdańsk 2007, s. 243–245.

2 Rzeczta ò swòjich przemësleniach na temat czasów, w jaczich dzeją sã przedstawioné tu wëdarzenia.

• W nym teksce miészają sã dwa czasë.
Pani Czôrlińskô spiéwie dzeckù żużónkã, w chtërny je jeden czas, a reszta tekstu je sparłãczonô
z jinym czasã. Równak w òbëdwùch tekstach je cos, jakôs klamra, co je spinô do grëpë. Co je tą
klamrą? Rzeczta ò wëcygniãtëch swiądach.
3

Chajsce Gduńska – wôżnémù wëdarzeniu w historie Kaszëb i Pòmòrzô – je pòswiãcony mùzyczny
dokôz karna The Rozmish A w Redëni… Òdszëkôjta tekst piesni na kùńcu ùczbòwnika, słëchôjta
dokazu i rzeczta, co stało sã pòspòdlim do jegò pòwstaniô.

4 Przeczëtôjta jesz rôz tekst z pòdzélã na role: pierszô òsoba czëtô tekst pisóny grëbszą czconką,
drëgô òsoba czëtô tekst pisóny miészą czconką, ale refren „A w Reduni krwawô wòda, szkòda òjca,
żëcô szkòda!” czëtô chùr, jaczim są pòòstałi szkòłownicë.
99

2. Krwawô wòda w Reduni

5 Napiszta, czegò jesta sã dowiedzelë ò tatkù malinczi Marëszczi. Chtëren z tekstów ò tim òpòwiôdô?
6 W żużónce téż je gôdka ò jinym òjcu, z jinëch czasów. Napiszta, czegò jesmë sã dowiedzelë ò tim òjcu.

• Czemù Derdowsczi, gôdającë ò Niemcach i jich lëchëch sprôwkach, zastosowôł w dokazu dwa
czasë?

7

Copnita sã do zeszłi ùczbë, gdze bëła gôdka ò Krzëżôkach we Gduńskù. Przëbôczta so, jak nen
Gduńsk wëzdrzôł pò jich napadniãcym. Òsoblëwie ùwôżno przeczëtôjta dwie pierszé rédżi z trzecy
sztrofczi wiérztë Jana Karnowsczégò. Pòrównôjta to ze słowama pani Czôrlińsczi, co w refrenie
swòji żużónczi spiéwie A w Reduni krwawô wòda… Czë wszëtkò wama tuwò pasëje? Czë Reduniô ju
w nym czasu płënãła przez Gduńsk?

Rekònstrukcjô wëzdrzatkù gduńsczégò zómkù,
Òtto Kloeppel, 1937 (bùdowizna na dalszim planie, za zôkrãtã)

Tëli òstało z mùrów
zómkù do dzysdnia

8 Terôzka pòdrechòwanié. Czëtôjta na głos i razã dofùlujta
felëjącé wiadła.
Krzëżôcë napedlë na Gduńsk
lëstopadnika
rokù.
W nym czasu miasto leżało kòle rzéków   . Kanał Reduni
béł przekòpóny przez Gduńsk w
, to òznôczô, że w czasu
chajstë Gduńska gò tam nie bëło.

Hieronim Derdowsczi wëdôł dokôz Ò panu Czôrlińsczim,
co do Pùcka pò sécë jachôł w 1880 rokù, to je w czasu, czedë
Pòlskô i Pòmòrzé bëłë pòd zôbòrã. Pòmòrzôcë i Kaszëbi
trafilë pòd prësczi zôbór, a Prësôcë (nié Prusowie) to bëlë
Niemcë. Widzyta tej, że dwa tekstë z dzysészi ùczbë są
sparłãczoné, bò i Krzëżôcë, i Prësôcë to bëlë Niemcë, a że
pòd prësczim zôbòrã nie szło sã za mòckò żalëc na niewòlã,
tej Derdowsczi ùżôlił sã, ale dlô zmileniô prësczi cenzurë
copnął sã jaż do krzëżacczich czasów.

100

Widzënk na kòscół sw. Katarzënë
we Gduńskù

3. Całô nôdzeja w królu

Wprowadzenié do tematu
Semanticzné cwiczënczi – jak mëslita, wiele znaczeniów krëje sã w słowie król w pòlsczim
i kaszëbsczim jãzëkù?

• Jedno karno szkòłowników wëpisywô znaczenia z pòlsczégò jãzëka, a drëdżé karno zajimie

sã znaczeniama z kaszëbsczégò jãzëka (Słowôrz Bernata Sëchtë). Wëkònóną robòtã zapiszta
w zesziwkach. W jaczim jãzëkù spòdzéwôta sã wicy znaczeniów?
• Gwësno jesta ùzdrzała, że niejedne znaczenia są dosłowné, a jiné (i je jich wicy) są metafòriczné.
Ùżëtkòwnicë jãzëka mùszą sã domëszlac z kóntekstu, ò jaczégò króla jidze.
Zajimta sã tim królã w znaczenim dosłownym. Jaczé znanczi mùszi miec król? Wëpiszta je na tôflë.
Przełóżta pòlsczé przësłowia z pòzwą król na kaszëbsczi jãzëk:

• Jaki król, tacy poddani.
• Król mylić się nie może.
• Król nad ludźmi, Bóg nad królem.
• Król z narodem, naród z królem.
• Króla nie korona ani suknia zdobi.
• Nie królom królestwa, ale królowie królestwom dani.
• Nowy król, nowe prawa.
• Umarł król, niech żyje król.

101

3. Całô nôdzeja w królu

Ùczbienié
1

Przeczëtómë za sztót liriczny dokôz, w chtërnym bãdą nowé wiadła na temat krzëżacczégò
panowaniô na Pòmòrzim.

• Pòdzelta sã na dwa karna:
a) pierszé karno: wëbierze z tekstu wiadła ò tim, jak bëło we Gduńskù za panowaniô Krzëżôków;
b) drëdżé karno: rzecze, jaczé są nôstroje lëdzy i co gôdają ò królu.

Jón Karnowsczi, Bògùsza
Bój sã Bòga, dali w drogã,
Spiesz sã, drëchù, spiesz!
Nasze prosbë, Miemców grozbë
Zanies królu, wiész!
Z stronë mòrza, Gduńsk ju mòrzą,
A tu w zómkù téż
Krzëżôk sedzy, lud nasz biédzy
Jak czej głodny zwiérz.
W włôsny chëczë, nié do pieczë,
Òn tu je ju pón!
W naszi mãce wôlô rãce,
Rôd bë duszã wzął.
Czas nóm zmikô, król jesz zwlékô,
Znô òn nasze łzë?
Żebë widzôł, bë sã wstidzył
Swòji dłudżi grë!
Bój sã Bòga, dali w drogã,
Spiesz sã, Bògùsz, spiesz!
Pòwiédz królu ò tim bólu,
Ò ti biédze téż!
Pòwiédz jemù pò naszémù
Wszëtczé skardżi te!
Chcemë jegò, króla swégò,
Jak czej zbawienié.
W Kòrónowie jegò głowie
Przësëglë më rôz,
Òn sã zgòdzył i nóm wòdzył,
Brónic mùszi nas!
Poezja Młodokaszubów, Gdańsk 2012, s. 455–456.

102

III • Na krzëżacczi ôrt

2 Żebë lepi zrozmiôc, ò co jidze we wiérzce, przeczëtôjta jesz wëjimk z ksążczi Frãcëszka Mantheya
O historii Kaszubów.
Wskutek przedłużającej się nieobecności króla Święcowie zdobywali na Pomorzu Gdańskim
(Kaszubach) coraz większą władzę, tak że poczuli się samodzielnymi książętami kraju, czyli
niepodporządkowanymi ani Brandenburgii, ani Polsce, ani Krzyżakom. Byli nimi trzej bracia:
Piotr, Jaśko i Wawrzyniec Święcowie, którzy swoje posiadłości rozciągnęli po Brdę i przygotowali dla siebie samodzielne księstwo.
W roku 1306 król Czech i Polski, Wacław, został zamordowany przez swoich przeciwników,
a tron objął Władysław Łokietek. Ów odnowił natychmiast swoją politykę pomorską. Szybko
i energicznie zdobył w roku 1306 miasto i zamek gdański i natychmiast popadł przez to
w konflikt ze Święcami oraz większością kaszubskiego rycerstwa. Aby usunąć Łokietka,
Piotr Święca zachęcił Brandenburczyków do zgłoszenia swych starych pretensji do Kaszub.
Z pomocą Święców wojska brandenburskie zajęły Gdańsk, zostały jednak stamtąd przez
Łokietka wypędzone. Wzmocnieni Brandenburczycy jednak powrócili i wtedy polski król
chwycił się rozpaczliwego środka. Aby poradzić sobie z nimi, zwrócił się do innych sąsiadów
– rycerzy zakonnych – którzy za obiecany wysoki okup chętnie spełnili Łokietkową prośbę.
Liczne i znakomicie wyszkolone wojska Zakonu przepędziły zarówno Brandenburczyków, jak
i Polaków i zajęły Gdańsk, Tczew oraz Świecie, następnie trzymały je, czekając na wynikającą
z umowy opłatę. Przy finansowych kłopotach Łokietka ich oczekiwanie na pieniądze przedłużało się jednak w nieskończoność. Polski król odrzucił finansowe żądania Krzyżaków, ci zaś
w międzyczasie porozumieli się doskonale ze wszystkimi innymi uczestnikami kaszubskiego
przedsięwzięcia. Żądania Brandenburczyków zostały zaspokojone znaczną sumą pieniędzy.
Także Święcowie otrzymali odszkodowanie pieniężne i przekazali swoje posiadłości Zakonowi.
Jeśli chodzi o Łokietka, to Zakon zwrócił się do jego politycznych przeciwników – czeskich
Przemyślidów – którzy zagwarantowali mu prawo do posiadania Pomorza Gdańskiego. Przez
to Łokietek został, póki co, sprytnie wysadzony z siodła, ale poprzysiągł, na razie
po cichu, zemstę, którą mógł spełnić w sprzyjających warunkach dopiero wiele lat później.
Tymczasem Zakon nadal władał Kaszubami.

F. Manthey, O historii Kaszubów, Gdańsk 1997, s. 44–45.

3

Na spòdlim robòtë zrobiony przez karna òb czas słëchaniô tekstu wiérztë dofùlujta zestôwk:

Czasniczi

Jistniczi

Znankòwniczi

Gduńsk za panowaniô Krzëżôków
Nôstroje lëdzy i co gôdają ò królu

• Zdrzącë na zgromadzoną w zestôwkù słowiznã rzeczta, jaczé są nôstroje lëdztwa pòd cëskã
Krzëżôków w XIV-wiecznym Gduńskù.

4 Z tekstu Mantheya ju wiéta, na jaczégò króla żdelë cemiãżony gduńczanie i czemù òn nie przëszedł
jich retac. Rzeczta ò tim czile słów.

• Òpiszta wëzdrzatk króla przedstawionégò na òdjimkù.
103

3. Całô nôdzeja w królu

Król Władisłôw Łoczetk

5

Skądka król mô sã dowiedzec ò nieszczescym gduńczanów? Jich pòsłańcã je białka czë chłop?

• Szëkôjta szerszi wiédzë ò personie, co jã slą do króla i przedstawta jã na przińdny ùczbie
drëchóm.

6 Rzeczta ò tim, jak Krzëżôcë nalezlë sã we Gduńskù. Tu sã wëpełniła rzeczónka Gdze dwùch sã bije –
trzecy kòrzistô.

• Nalézta w przëstãpnym zdroju wiédzë, kògùm są wspòmnióny w teksce Mantheya Swiãcowie?
7 Zbadôjta bùdowã wiérztë Bògùsza. Òpiszta elementë, co sã skłôdają na nen dokôz:

• sztrofë (kùli jich je),
• réżczi tekstu (lëczba szlabizów w kòżdi z nich; czë to je stałô wielëna w tëch samëch réżkach),
• rimòwanié (jaczé ôrtë rimów),
• przërównania (przikładë z tekstu),
• metafòrë (przikładë z tekstu),
• epitetë (przikładë z tekstu),
• liricznô persona (czegò mòże sã ò ni z tekstu dowiedzec),
• spòsób przedstawieniô Krzëżôków.
8 W czwiôrti sztrofce wiérztë liricznô òsoba gôdô tak: król jesz zwlékô … żebë widzôł, bë sã wstidzył swòji
dłudżi grë! Òbjasnita, na spòdlim wiadłów z dzysészi ùczbë, co nôleżi rozmiôc pòd ną długą grą.
9 W miono gduńczanów napiszta òficjalny lëst do pòlsczégò króla, żebë chùtkò pòjawił sã we
Gduńskù ze swòjima ricerzama i òbrónił pòddónëch przed krzëżacką nawałą.
104

4. Na krzëżacczi ôrt

Wprowadzenié do tematu
Rozrzeszta rebùs, a dowiémë sã, jaczi môl z kartë Pòmòrzô bãdze nas na ti ùczbie òsoblëwie zajimôł.

-krzëpice

-ek

m-

-ska

r-

-k

swié-

-a

sl-

-dz

Pòkôżta na karce Swiecé i òpiszta jegò ùmôlnienié w òdniesenim do Gduńska.
Zdrzącë na òdległosc môlów òd se i na blisczé ùmôlnienié Malbòrga za Wisłą, rzeczta ò drãdżim
żëcym gduńsczich ksążãt òbrzészonëch do chrónieniô swòjich zemiów przed Krzëżôkama.

105

4. Na krzëżacczi ôrt

16°

18°

B A Ł T Y C K I E

y

Zatoka
Gdańska

Lębork

an

M O R Z E

20°

iśl

Słupsk
Kartuzy

le
Za

Gdańsk

W

Elbląg

Bytów
Tczew

54°

Chojnice

w

Malbork

Br
da

54°

Kwidzyn

Sartawice
Grudziądz

Piła

W
isł

Gwda

a

Świecie

Bydgoszcz
Toruń

Noteć

Pomorze Gdańskie ok. 1220 r.
0

20

40

60 km

5 10 15

Warta

granica Księstwa Gdańskiego
16°

Na spodlim: J. Mordawski, Atlas dziejów Pomorza i jego mieszkańców – Kaszubów, Gdańsk 2017, s. 26
Zómk krzëżacczich kómturów
w Swiecym

106

III • Na krzëżacczi ôrt

Zwëskùjącë z przëstãpnëch zdrojów wiédzë napiszta czile infòrmacjów ò terôczasnym Swiecym.
Na òdjimkù widzyta zómk zbùdowóny przez Krzëżôków w Swiecym. Òpiszta jegò wëzdrzatk.

Ùczbienié
1

Przeczëtôjta pò cëchù wiérztã i pòdzelta jã na wëpòwiescë rozmajitëch pòstaców. Pò ùstalenim,
chto tuwò gôdô, pòdzelta tekst na òsobë i przeczëtôjta go jesz rôz głosno z pòdzélã na role.

Jón Karnowsczi, Zdrada Swiecô, r. 1309
Chceta sã pòddac, eszczi je czas!
Mòżeta òdéńc, gdze sã le widzy.
Wszëtkò je waju, zabrac, co jidze!
Leno ten zómk i mùrë to nasze!
„Póczi tu jeden żëwi z nas bãdze,
Póczi tu eszczi krëszëna chleba,
Póczi tu eszczi kam krëje kamiéń,
Nie bãdze waju Mestwinów zómk!”
Zagrałë trąbë do bitwë srodżi,
Mùrë sã kruszą, chłop bije chłopa;
Jak czedë w żniwa snop kòle snopa,
Gãsto tu pôdô jeden i drëdżi!
A czedë zorze rozwiałë cemny
Nocë wilgòtné cénie – wénë,
Òd tamti stronë Wisłë jaż sédmë
Szëbienic czôrnëch widni sã z dôla!
Na kòżdi w górze z wiatrã sã wiéwô
Niejeden żôłnérz, co w bitwie sã pòddôł!
– Tak wama wszëtczim pùdze jesz dzysô,
Jeżlë tëch mùrów nie dôta redzy! –
„Nie dbómë ò to, pòj leno blëżi!
Pòznôsz tu zarô kaszëbsczi krëpnik!”
Smiôł sã z nich żôłnérz, smiôł sã i ksążã;
Mòcny béł pò prôwdze Mestwinów zómk.
Ale co szabla ni mòże dostac,
Złoto i zdrada tam nôwicy wskùrô!
W cëchi téż nocë, czej wszëtcë jesz spelë,
Czedrowicz zdrajca pòòdpiął kùsze.
„Terô le pòjta!” – Krzëżôków wòłô. –
W brómã ju walą, z wieżë sã kùrzi,
Zriwô sã z spikù zlãczony żôłnérz –
„Retuj nôs, retuj – Barbaro swiãtô!”

107

4. Na krzëżacczi ôrt

Na darmò wòłô! Na gòłi piersë
Smiertelné krziże żegnô mù Krzëżôk.
W gruzach òn krëje strzaskaną głowã –
W zómkù ju czôrnô chòrądżew wiéwô.
Płakałë matczi w kaszëbsczi zemi
Zamknãłë żôle w frantówce smùtny
Ò swiecczim zómkù, jak to òn zdżinął,
Jak to gò zdradzył Czedrowicz Gôch.
Poezja Młodokaszubów, Gdańsk 2012, s. 456–457.

2

Swiecé bëło slédnym gardã, pò jaczégò dobëcym Krzëżôcë mielë ju w swòjim panowanim całé
Pòmòrzé. Stało to sã, jak głosy data przë titlu wiérztë, w 1309 rokù.

• Na spòdlim tekstu wiérztë rzeczta, jak Krzëżôcë dobëlë Swiecé.
• Napiszta òdtwórczé òpòwiôdanié ò tim, jak Krzëżôcë dobëlë Swiecé.
3 Terôzka ju dosc tëli wiéta ò Krzëżôkach i jich biôtkach. Napiszta, czegò òni sã jimelë, na co żdelë za
swòje robòtë, jaczima spòsobama dochôdelë do miectwa – robilë to na swój krzëżaczi ôrt.
4 Niżi je dolmaczenié tekstu, co gò napisôł Tomôsz Kantzow, XVI-wieczny kronikôrz.
Przepiszta pòdóny tekst i dofùlujta gò, wpisëjącë w jegò pùsté place e, é, ë.

Gramatika
Krz żac
kùpil
Pòmòrz
òd Brand nbùrgów. Zôkón m slôł, że dobrz
sã
òbłowił, ale ta z mia sta mù sã baro cãżkô. Stracył na niã t li l dzy i d tków, że za
nie b
kùpił cał
król stwò. Z mia ta mia w s
cos tacz gò, że wsz tc , co
òd ni co dost l , wp dl
w ni szcz sc . Król Prz misłôw ni miôł te kraju
dł żi jak rok i zdżinął, Łocz tk b ł z ni gò w gnóny. Ksyżëcowie z Ruji – Wicłôw
i Sambòr – t ż krótkò mi l
swój szt czk. Król Wacłôw ze s nã panow l
sz sc lat i ùm rl
bez pòtómków, Brand nbùrgòwi
b l
wëgnóny. Pòtãga
Zôkònu ùpadła.
Tak gw s jidz
wsz tczim, co z miã i dobra jinszich chcą gwôłtã i krziwdą brac
za swòj . Z mia kasz bskô mòż
mô to do s , ż
c z mù, co jã
nadgr   z , mdz
tr c zną na smi rc.
5

108

Przëszëkùjta metodą lapbooka abò zróbta mùltimedialną prezentacjã na temat Panowanié
Krzëżôków na Pòmòrzim.

5. Co Kaszëbóm dozwòlało
przetrwac?
Wprowadzenié do tematu
Jak jesta móglë ùzdrzec, Kaszëbi i Pòmòrzôcë ni mielë letczégò żëcô. Wcyg chtos sã z nima
biôtkòwôł, na Krzëżôkach, ò chtërnëch më gôdelë na slédnëch ùczbach, wcale sã nie skùńczëło.
Co tej dozwòlało Kaszëbóm przetrwac przez tëli wieków jaż do dzysô?
Rozrzeszta krzëżną tãgódkã. Z pòlów, co rzeszą wszëtczé rédżi, pòwstónie hasło, z chtërnégò
mdzeta mielë wiôldżi dzél òdpòwiedzë na to zapitanié.

1
1) Z niegò lecy dim
2) Do picô i mëcégò
3) W kaszëbsczich
		 nótach pò klëce
4) Czas przed Gòdama
5) Na nich chòdzysz
6) Òjc twòjégò òjca
7) 12 miesąców
8) Na ni mòżesz sedzec
9) Aùtor dzysészi wiérztë
10) Trojanowskô – aùtorka
		
Bedekera kaszubskiego
11) Dzeckò krowë
12) Z niegò wëpłiwô
		 kòżdô rzéka
13) Żëlë w nim Adóm i Ewa

2
3
4
5
6
7
8
9
10
11
12
13

Kògò, wedle waju, mòże zwac Kaszëbą? Jaczi òn bë miôł bëc wedle waju?
Ùtwórzta i zapiszta kartã pòjãców sparłãczonëch z pòzwą Kaszëba. Mòżeta to zrobic w fòrmie
plakatu, chtëren pòwiesyta w klase. Swòje ùdbë mòżeta téż dofùlowac pasownyma malënkama.
Jeżlë chto sã nie zgôdzô z jaczim scwierdzenim, prowadzta na ten temat diskùsjã.

109

5. Co Kaszëbóm dozwòlało przetrwac?

Ùczbienié
1

Przeczëtôjta ùwôżno wiérztã i wëbierzta z ni to, co mô bëc spełnioné, żebë kògòs zwac Kaszëbą.

Aleksander Labùda, Chto
Chto bëlnym chce Kaszëbą bëc,
Ten mùszi pò kaszëbskù czëc:
Kaszëbską krew w swëch żëłach miec
I òkã dëszë mùszi zdrzec
Na biédny krôj, co w zmòrnym snie
Ju sétmë dłudżich wieków je.
Chto bëlnym chce Kaszëbą bëc,
Ten mùszi pò kaszëbskù tczëc:
Swójsczi zwëk i swójsczi strój,
Swójsczi głos i piesni trój,
Swójsczi wësziw, swójsczi tuńc
I nasz znak, nasz Czôrny Juńc.
Chto bëlnym chce Kaszëbą bëc,
Ten mùszi pò kaszëbskù żëc
I mòcną wiarã mùszi miec,
I taczé słowa do se rzec:
Brat za brata mdzemë stac,
Kaszëbskô mùszi z grobù wstac!
Poezja Zrzeszyńców, Gdańsk 2013, s. 524.

„Kaszëbskô” rozegra w Ergò Arenie, 2018 r.

110

III • Na krzëżacczi ôrt

• Pòrównôjta terôzka swòje ùdbë zapisóné na plakace z tima pòdónyma we wiérzce. Czë są
òne jistné, czë mòckò sã jinaczą?

2 Podzelta sã na sédem karnów. Kòżdé karno rozprôcëje jedno hasło z wiérztë (wëjasni jegò
znaczenié, pòdô do niegò przikładë z kùlturowégò i spòlëznowégò żëcô Kaszëb):

• pierszé karno: swójsczi zwëk
• drëdżé karno: swójsczi strój
• trzecé karno: swójsczi głos
• czwiôrté karno: piesni trój
• piąté karno: swójsczi wësziw
• szósté karno: swójsczi tuńc
• sódmé karno: nasz Czôrny Juńc
• Òmówta wińdzënë robòtë kòżdégò z karnów, żle je nót, dofùlujta robòtã drëchów.

Kaszëbsczé Karno Piesni i Tuńca „Serakòjce”

3

Nalézta w Słowarzu pòlsczégò jãzëka znaczenié słowa tradycja. Zapiszta w zesziwkach jegò
znaczenié, ale pò kaszëbskù.

4 Z zestôwka wëchôdô, że òkróm tradicji jesz wiele jinëch elementów skłôdô sã na to, że Kaszëbi
trwają przez wieczi. Wôżny môl midzë tima sprawama zajimô mòwa, ò chtërny ni mòżeta zabëc,
żlë chceta dali kaszëbiznã przenaszac w przińdné wieczi.

• W zesziwkach dopiszta do słowa tradicjô pò trzë przikładë dzélów mòwë, co sã mògą z tim słowã
rzeszëc.
• Ùżijta zapisónëch pôrów słów w zdaniach.

czasniczi:

,

,

tradicjô
znankòwniczi:

,

,

5 Wëpiszta z tekstu wiérztë wszëtczé czasniczi w fòrmie nieòznaczników. Dopiszta do nich jich
pòlsczé równoznaczënë. Jaczé swiądë wëcygôta z tegò zestawieniô?

111

5. Co Kaszëbóm dozwòlało przetrwac?

Gramatika
Dôjta bôczënk
Jedną z wôżnëch jãzëkòwëch znanków kaszëbiznë je kaszëbienié, to je ùcwiardzywanié mitczich
ś, ź, ć, dź (czasã pisónëch si, zi, ci, dzi) w cwiardé s, z, c, dz. Dobrim przikładã dlô ti znanczi je
kaszëbsczi nieòznacznik, chtëren wiedno bãdze sã kùńcził cwiardim c, chòc w pòlaszëznie to
colemało bãdze ć, a leno czasã c.

• Pòdôjta przikładë kaszëbieniô w jistnikach, znankòwnikach, rechòwnikach. Zapiszta pò trzë
przikładë do kòżdégo dzéla mòwë, razã z jich pòlsczima równoznaczënama. Pòdsztrichnita
kaszëbiącé zwãczi.

6 To ùcwiardzywanié zwãków mòże bëc sprôwióné na rozmajité ôrtë. Zdrzëta na zapisóné przikładë
i wëcëgnita z nich swiądë, jak kaszëbizna radzy sobie z ùcwiardzywanim mitczich zwãków. Swòje
ùwôdżi zapiszta w zesziwkach:

• cëchò, chòdzëc, sëwi, zëma
• sano, zemia, casto, lëdze
• znosył, zyb, chwëcył, dzys
• pol. ciocia : kasz. cotka
7

Kaszëbie je dobrze na Kaszëbach. Czasã mùszi je òstawic, ale wiedno rôd do nich wrôcô. Ò tim je
gôdka w piesni W kaszëbsczich stronach (W łësniewsczich pùstkach) Antona Peplińsczégò.

• Nalézta jã na platce, òdszëkôjta tekst na kùńcu ùczbòwnika i spiewôjta razã.
8 Napiszta twórczé òpòwiôdanié na temat Czejbë Krzëżôcë nie przëszlë na nasze zemie, tej…

112

6. Pòdrechòwanié rozdzélu III
1

Krzëżôcë zajãlë Gduńsk:
a) w gòdnikù 1294 rokù
b) w zélnikù 1309 rokù
c) w lëstopadnikù 1308 rokù
d) w gromicznikù 1282 rokù

2 Wëwidni, dlôcze ricerzi Bòlëcë Nôswiãtszi Mariji Pannë Dodomù Niemiecczégò zwelë
Krzëżôkama.
3

Dobëcé przez Krzëżôków Gduńska miało baro krwawi przebiég. Historiô zwie to wëdarzenié:
a) zabëcym Gduńska
b) zajãcym Gduńska
c) dobëcym Gduńska
d) chajstą Gduńska

4 Jaczi z kòscołów òstrzégôł gduńczanów swòjima zwònama przed nacéranim Krzëżôków?
Wëbierzë pasowną pòzwã:
a) bazylika Mariackô				
b) kòscół p.w. sw. Katarzënë
c) kòscół p.w. sw. Brigitë			
d) kòscół p.w. sw. Mikòłaja
5 Pòrzeszë tematë (òpatrzoné numrama) z dokazama (òpatrzonyma lëtrama):
1) żużónka pani Czôrlińsczi ò chajsce Gduńska
2) ricérz z gduńsczi załodżi wësłóny jakno pòsélc do króla
3) zdrôdca Czedrowicz dopòmôgający Krzëżôkóm
4) òpisënk nacercégò Krzëżôków na Gduńsk
a) J. Karnowsczi, Zdrada Swiecô, r. 1309
b) J. Karnowsczi, Na pamiątkã 14 lëstopada 1308 r. w Gduńskù
c) H. Derdowsczi, Ò panu Czôrlińsczim, co do Pùcka pò sécë jachôł
d) J. Karnowsczi, Bògùsza
6 Dofùluj tekst z lukama:
Pò smiercë slédnégò ksãca z gduńsczi dinastie Subisławiców – Mszczëga II – Krzëżôcë baro
chùtkò zajãlë Pòmòrzé. Zaczãlë òd nôwôżniészégò gardu , co miało môl w 1308 rokù.
Miasta bróniła dzyrzkô załoga, leno nie da radë. Rabùsznicë wëmòrdowelë barnimów, a téż
jinëch mieszczanów. Krwi bëło tëli, że historiô nazwa to wëdarzenié Gduńska.
Slédnym gardã zajãtim przez Krzëżôków bëło . Nen gard bë sã długò brónił, czejbë
nié zdrôdca , chtëren w nocë òdpiął kùsze i òdemkł brómë, przez co Niemcë mòglë
swòbódno wlezc do miasta. Tak w rokù Krzëżôcë mielë ju w swòjim panowanim
Pòmòrzé i zaòstelë tuwò na wiele lat.

113

1. Dôwné dzeje Kaszëbów

7

Wôżną rzéką, chtërna pòjôwiô sã w dokazach pòswiãconëch chajsce Gduńska, je Reduniô. Napiszë
wëjasnienié, czemù nen nagłosowi dzélëk Re- pisze sã przez e.

8 Zaznaczë pasowné òdpòwiedzë: zgódné z prôwdą – P (Prôwda); żlë to nie je prôwda – F (Falsz).
Pani Czôrlińskô spiéwa żużónkã swòjémù synkòwi Jónkòwi.
Bògùsza béł ricerzã z załodżi gduńsczégò grodzëszcza.
Czedrowicz dopòmógł Krzëżôkóm w dobëcym Gduńska.
Przed nacercym Krzëżôków na Gduńsk mieszkańców gardu òstrzegłë zwònë z kòscoła sw.
Katarzënë.
Najachóny przez Krzëżôków gduńczanie żdelë na pòmòc króla Łoczetka.
Pón Czôrlińsczi nie przëjéżdżôł do chëczë, bò béł w prizë.
W cządze najachaniô Krzëżôków na Gduńsk płënął ju w gardze kanał Reduni.
We Gduńskù mòżemë do dzysdnia òbzerac dobrze zachòwóny krzëżacczi zómk.
9 Kaszëbsczé fòrmë nieòznacznika są dobrim przikładã na òbjasnienié znanczi jãzëkòwi zwóny:
a) jotacją
b) labializacją
c) kaszëbienim
10 Kaszëbi przetrzimelë wiele rozmajitëch panów i przedërchelë do dzysdnia. Co jim w tim pòmògło?
Pòdôj czile przikładów.

Widzënk na Basztã Jack we Gduńskù

114

IV • W Remùsowim swiece

IV • W Remùsowim
swiece

115

Jak przëszła niedzela, tak naszi szlë do Lëpna do kòscoła. Le Marcyjanna òstała
doma. A pùstczi gbùra Zôbłocczégò miałë dokòła las głãbòczi, le kù wëchòdowi
słuńca stojało jezoro, ale za nim znôwù czernił sã las dużi.
Marcyjannie gwësno straszno bëło sedzec sami, bò przëszła do stani i rzekła:
– Pòj do chałupë, knôpie, jô cë co dóm! I dała mie w czeladny gléń chleba, pòsmarowała masłã. Tej wzãła kòrunkã i ùsadła przë piéckù na ławie. Ale jô jôdł, a czej jem
ju pôlce òbliznął, tej jem mùszôł wzerac na dużi zégar, co wisôł na scanie. Miôł òn
biegas dłudżi na pół cygła, a wôżczi jak stãpòrë òpòczné wisałë na grëbëch sznurach.
A pòkąd biegas szedł rôz stądka i nazôd, wiedno w nim nico sã zadzarło, jakbë co
cwiardégò pòłknął. A jô sã pitôł:
– Marcyjanno! Cëż ten zégar tak pòłikô?
– Òn pòłikô czas! – òdrzekła Marcyjanna i zmôwiała dali swòjã kòrunkã.
Tak jô jesz z wiãkszą ùwôgą mù sã przëzérôł. A tak mie sã zdało, jakbë zégar
na mie patrzôł skarnią jak człowiek. Miôł òn na ni dużé lëczbë czôrné, a na brodze
krôsewé kwiôtczi. A jô so tak ùwôżôł:
– Czejbë òn tak mógł gadac mòwą lëdzką. Cëż bë òn nie naòpòwiedzôł!
A Marcyjanna rzekła:
– To nie je zégar jak jinszé zégarë. Òn wié, co sã stónie w przëchòdnym czasu – òn
widzy Smierc!
– Jakòż òn mòże Smierc widzec?
– Òn stanie, bò òn jã widzy na przededwiérzu, abò zacznie bic niedobrą gòdzënã.
Tej Marcyjanna, rzekłszë to, kąsk zbladła, ale pò chwilë dodała te słowa:
– Ale ti niedobri gòdzënë, chtërny jô sã bòjã, ti òn jesz nie wëbił.
Na spòdlim: A. Majkowski, Żëcé i przigòdë Remùsa, Gdańsk b.r., s. 33.

Zbigórz Smiéchòwsczi
Malôrz pòdjimający w swòjim
ùtwórstwie wiele tematów,
nôbarżi równak rozlubiony
w pejzażu, malëje téż
pòrtretë, jimô sã sakralnégò
ùtwórstwa; mieszkô i robi we
Gduńskù; w swòjim ùróbkù
mô przez 30 wëstawów
w kraju i za grańcą. Nôbarżi
widzy sã jemù robòtã
w plenerze.

Zbigniew Śmiechowski, Remus i zegar, [w:] J. Borchmann, Inspiracje malarskie literaturą kaszubską, Bolszewo 2013, s. 103.

1. Remùsa pierszé pòtkanié 					
z królewiónką
Wprowadzenié do tematu
Prowadzmë gôdkã z òbrazã: kògò i co na nim widzymë, jaczé farwë òstałë ùżëté i co òne mògą
òznaczac, czegò symbòlã je nen fantastny kłobùk, czemù pòstac mô wikszosc elementów dokazu na
głowie?

Natasza Sobczôk
Malëje pejzaże, pòrtretë,
jimô sã chãtno fantastnëch
tematów; warkòwò dzejô
z reklamòwą grafiką
i fòtografòwanim; zrzeszonô
z Biblioteką Gminë
Wejrowò w Gòscëcënie;
w artisticznym ùróbkù mô
wielné wëstawë.

Natasza Sobczak, Wizje Remusa,
[w:] J. Borchmann, Inspiracje
malarskie literaturą kaszubską,
Bolszewo 2013, s. 95.

Pòsłużta sã techniką tematicznëch skòjarzeniów – pòdôjta wszëtczé słowa, co sã wedle waju rzeszą
z tematã pòtkanié królewiónczi. Zapiszta ne skòjarzenia na tôflë.

117

1. Remùsa pierszé pòtkanié z królewiónką

Gramatika
Słowò królewiónka gwës pòwstało òd jistnika król. Dospòrzãdzta familiã słów sparłãczonëch
z jistnikã król.

• Terôzka je nót wëmëslëc i zapisac pòwiôstkã, w chtërny wëzwëskôta jak nôwicy ze
zgromadzonégò rëchli słownégò materiału. Pòwiôstka mùszi bëc ò królewiónce.

Ùczbienié
1 Za sztót ùczëjeta tekst, z chtërnégò bãdze nót wëbrac rozmajité wiadła. Zrobita to w sztërzech
karnach:

• pierszé karno: òpisënk stani
• drëdżé karno: òpisënk môla, w jaczim straszlëwi smòk trzimôł królewiónkã
• trzecé karno: òpisënk królewiónczi
• czwôrté karno: wseczëca Remùsa

Aleksander Majkòwsczi, Żëcé i przigòdë Remùsa
(wëjimk)

Spac mie delë w stani ù kòni. Gniadi i Liza bëłë jich miona. Tam mie bëło dobrze,
jak Jadómòwi w raju. Łóżkò mòje stojało kòle scanë, głowama przë kùmie. Nade mną
w scanie môłé òkno ze sztërzema zelonyma szibama przepùszczało wid. A czej jem
légł, tom wiedno mùszôł wzerac na dłudżi i grëbi parmiéń widu miesądzowégò,
chtëren szedł przez òkno na szklącé chrzebtë Lizë i Gniadégò.
W tim parmieniu miesądzowégò widu jô widiwôł dzywné sztôłtë i sprawë,
ò chtërnëch pòwiôdelë so na pùstkòwiu pò robòce. Widzôł jem smòka straszlëwégò, chtëren sedzôł na wësoczi wieżë. Z wieżë wëzérała królewiónka, a łzë miała
w òczach i rãce załómiwała. Ale nicht na niã nie patrzôł, chòc wiele lëdztwa kòle
brómë przechòdzëło. Bò òna sã słowã nie òdezwała, le cëchò płakała, rãce skłôdającë. A jô to wszëtkò widzącë na jawie, dzëwił sã im nie wëtrzimôł, ale rzekł:
– A czemùż të, królewiónkò, nie rzeczesz słowa, bë cã retowelë?
– Wejle, co tam panów i ricerzi, i prostégò lëdztwa! Krziknij le, a òni sã wezną do
żadnégò smòka i gò zabiją, żebës miała wòlą.
Ale królewiónka le paluszk pòłożëła na ùstka, jak wisznie czerwioné i smùtno
głową krącëła. A terô jô widzôł, jak w ji włosach, krôsë żëtka dozdrzeniałégò, łiszczało sã złotã, a nad ji òczama, pësznyma jak swiôzë, szklëła sã môłô, zatopionô we
włosach, kòruna złotô.
Czej jem sã tak dzëwòwôł ji piãknoscë i nieszczescu, straszlëwi smòk pësk rozdzawił i zawrzeszczôł:
– Jakòż òna mô gadac do lëdzy, czej mô mòwã zaklãtą? Czejbë zakrzikła, ùczëlëbë
krakanié warnë i bë pòùcékelë òd ni, jak òd jaczi ùkôzczi.
A jô na to ùwôżôł sobie:
– A żebës të tak, Remùsu, zakrziknął na tëch ricerzi, bë smòka zabilë i delë królewiónce swòbòdã!

118

IV • W Remùsowim swiece

Alem so w ti jistny chwilë przëbôcził, żebë mie i tak nie rozëmielë, bo i jô móm
jãzëk skażony, a lëdze mie nie rozëmieją.
Tej mie sã tak żôl zrobiło, żem płakac mùszôł jak bòber. Jaż dobrô Liza łeb swój
przëtchła do mòjégò i z nozder na mie chùchac zaczãła. Bò bidlãcu żôl bëło.
Na spòdlim: A. Majkowski, Żëcé i przigòdë Remùsa, Gdańsk b.r., s. 32–33.

2 W dzysészim wëjimkù Żëcégò i przigòdów Remùsa je wëzwëskóny mòtiw zaklãti królewiónczi.
Przëbôczta so z młodszich klasów, w jaczich dokazach taczi mòtiw wëstąpił. Zapiszta title tëch
ùsôdzków i rzeczta, jak skùńczëła sã kòżdô historiô.
3

Przeczëtóny przed sztótã wëjimk szlachùje za basnią, a w brawãdze je wiedno përznã realëznë, ale
jesz wicy fantazje. Wëpiszta z negò wëjimka realné i fantastné elementë. Zapiszta to w zesziwkù
wedle mòdła z zestôwka.

realëzna

fantazjô

òsobë
zwierzãta / stwòrë
rzeczë
zdarzenia
4 Kòżdé z karnów wëbiérającëch rozmajité wiadła z czëtónégò tekstu przedstawi terôzka
brzôd swòji robòtë. Karna 1 – 3 namalëją pasowné malënczi. Karno 4 wëpisze na tôflë pòzwë
Remùsowëch wseczëców.
5

Òpòwiédzta historiã królewiónczi òpisóny w teksce.

6 Jak mëslita, co wëdarzi sã pózni? Napiszta dalszi cyg historie zaklãti królewiónczi.
7

Przëszëkùjta na przińdną ùczbã szkòłowi teater. Zagrôjta scenã widzóną przez Remùsa
w miesądzowim widze (mòże to bëc téż pantomima).

119

2. Kòl zapadłégò zómkù

Wprowadzenié do tematu
Rzeczta, jak rozmiejeta wërażenié zapadłi zómk.
W słowarzu ks. Sëchtë pòd hasłã zapadłi są taczé znaczenia:

• odludny, odległy;
• należący do świata baśni, zaklęty, zaczarowany, zapadnięty w ziemię na skutek złorzeczenia;
• odległy w czasie, dawny, miniony.
Jak mëslita, chtërno z nëch znaczeniów bãdze nóm pòtrzébné na dzysészi ùczbie?
Zapiszta to znaczenié pò kaszëbskù.

Ùczbienié
1

Słëchôjta tekstu. Za sztót szkólny sprawdzy, jak wa zrozmielë nen tekst. Je nót przëszëkòwac
krédczi / pisôczi i na skserowónym malënkù, co je niżi, pòfarwic elementë zgódno z instrukcją
wzãtą z tekstu.

IV • W Remùsowim swiece

Aleksander Majkòwsczi, Żëcé i przigòdë Remùsa
(wëjimczi)

Jednégò dnia zbiérało sã na niebie na grzmòt […]
Mój towarzësz, pies Gniota, sã bòjôł, bò miôł rozëm lëdzczi. Légł przë mie
i zéwôł. A jô czuł taką słabòsc w gnôtach, żem légł na wznak i zamknął òczë. A to
bëło prawie pòd ną kòrunowóną jarzãbiną.
Tej mie tak przëszło na òczë, jak na jawie, że sobie jesz dzys wszëtkò wdarzã, jakbë to bëło wczora.
***
Przede mną bieżëła rzéka zelonomòdri krôsë. Pò procëmnym brzegù szedł
w górã biôłi zómk. Scanë jegò sã szklëłë kamieniã biôłim jak sniég. Dach sã wspiérôł
na słupach wësoczich, toczonëch, w złoté pòdstôwczi i w złoté głowice. Bróma
ze zelonomòdrégò, przezérnégò jak wòda kamienia dużim łãkã na sztôłt łóż òbjimała wierzeje złoté. Do brómë prowadzëłë stãpienie szeroczé, pańsczé, krôsnyma diwanama wësceloné. Przed brómą, jak wartarze mòcny, cëchi a wdałi, stojałë
dużé drzewa, òbleczoné jiglëną zelonoczôrną, jaczich jô w żëcu nigdë nie widzôł.
Przed drzewama biôłi piôsk scelił drogã do rzéczi, a w rzéce jem ùzdrzôł głową
w dół drëdżi zómk i drëdżé drzewa jak w zwiercadle.
Czej jem sã dzëwòwôł temù zjawiskù, zaszorzëło na rzéce i pòdpłënãłë, jak
zôgôdczi z cëzégò swiata, dwa wiôldżé kôłpie. Stanowiłë sã òne naprocëm mie
i dzywnyma òczama zdrzałë. A w jich òczach stojało pitanié i wiédzô, jak skarbë,
zatopioné w głãbòczim stawie czôrnégò lasu.
Òczë w òczë z nima ùczuł jem z bòkù zéw, chtëren płënął mie do ùcha milszi
niże mùzyka skrzëpic i flét. A głos ten mówił:
– Wez mie na remiona i przenies przez tã rzékã do mòjégò zómkù!
I ùzdrzôł jem kòl sebie panią wësoczi ùrodë w sëkniach ze złota i jedwabiu.
A bëło mie jednak, jakbëm jã ju znôł z widzeniô. A czej jô na niã pòdniósł òczë, tej
jem zawòłôł:
– Mòc Bòskô! Królewiónka, co jã smòk strzeże! Kò jô jã widzôł w zelonym widze
miesądzowim, czej jem w stani na mòjim biédnym łóżkù płakôł nad nią i nad mòją
skażoną gôdką.
A òna schilëła do mie głowã, w ji włosach, krôsë dozdrzelałégò żëtka, szklëła sã
kòruna złotô, i rzekła:
– Znajesz mie! A jô ò tobie wiém wszëtkò. Nie bój sã, pastuszkù! Wez mie w remiona i przenies przez tã wòdã!
Tak jô zmierził òkã rzékã, płënącą przede mną i w ni, jak w zwiercadle, ùzdrzôł
jem sebie. Môłi jô wëzdrzôł procëm ti pòstawny pani.
Nodżi mòje bëłë bòsé a nogawice niżi kòlón òbtroczkòwóné. Wãps mój, òdemkłi
na piersach, dôł widzec kòszëlã z warpù, a ta kòszëla nie bëła całô. Mój kłobùk na
głowie miôł durë, a przez nie włosë wëlôżałë jak słoma z gniôzda warblowégò.
I widzôł jem sebie taczim môłim, biédnym i żôrotnym przë ti pëszny i wdałi królewiónce, żem òczë spùscył na swòje bòsé nodżi, bòm sã wstidzył.
Ale òna mie pòłożëła biôłą rãkã na głowie i rzekła głosã spiéwnym:
– Przeniesë mie, chłopkù, przez tã wòdã. Zdrzë na ten zómk wiôldżi i pëszny
naprocëm: Co jeden wiek lëdzczi òn wëchòdzy na jawã głãbòkò ze zemi i żdaje na

121

2. Kòl zapadłégò zómkù

swòjégò wëbôwcã. Chto mie przeniese przez tã wòdã do zómkù òjców mòjich, tegò
tam jak króla przëwitają. Wez mie tedë i zanies przez tã wòdã. Bò witro bãdze za
pòzdze. Witro sã zapadną biôłé mùrë i spaniałé słupë, i wësoczi dach, i złotô bróma,
a jeden dłudżi wiek człowieka minie na swiece, nim przemówic bãdã mògła.
Ale jô wiedno widzôł mòjã żôrotną ùrodã w zwiercadle rzéczi i jem sã wstidzył.
Ale królewiónka mie dodôwała òdwôdżi:
– Nie ùważôj na swòjã małosc i żôrotnosc. Wëstrzélë òkã kù swòji gwiôzdze,
a ùdzyrżë serce do wiôldżi sprawë. Zdrzë, jak pëszny ten zómk!
Czej złoti mój bót pòstawiã na jegò stãpienie, znikną bòrë wkół a wëroscą chatë
szczestlëwëch lëdzy, co żdają zbawieniô, jak jich królowô.
Wstónie niewiadomi swiatu lud, ò chtërnym dzeje dôwno pisac òprzestałë i znôwù
płëgama òrac bãdze zemiã i żôglama jezdzëc bãdze pò wòdach. Tej przëbôczi sobie
swiat, że lud taczi żił w czasach dôwno minionëch i dzëwic sã bãdze, że znôwù żëje.
Na spòdlim: A. Majkowski, Żëcé i przigòdë Remùsa, Gdańsk b.r., s. 36–38.

2

Rzeczta ò wëkònóny przed sztótã robòce. Czë wszëtczé słowa z tekstu bëłë zrozmiałé i jesta
wiedzała, co môta farwic i na jaczi kòlor.

Gramatika
3 Zdrzë na ten zómk wiôldżi i pëszny – tak gôdô królewiónka do Remùsa. W tim zdanim mómë dwa
òkreslenia do słowa zómk.

• Jak wëzdrzi zómk królewiónczi i jegò òkòlé? Wëpiszta z tekstu wszëtczé jistniczi i dopiszta do
nich jich òkreslenia, np:

zómk – biôłi, wiôldżi, pëszny;
scanë – z biôłégò jak sniég kamienia…
4 Wszëtczé wëpisóné w cwiczënkù 3. znankòwniczi pòddôjta stãpniowaniémù w stãpieniu wëższim
i nôwëższim. Leno òsóbno zapisywôjta te, chtërne sã stãpniują regùlarno, w drëdżim słupkù –
nieregùlarno, a w trzecym – òpisowò.
Dôjta bôczënk
Znankòwniczi i twòrzoné òd nich przëczasniczi mòżemë stãpniowac w stãpieniu równym,
wëższim i nôwëższim, np. wiôldżi, wikszi, nôwikszi; wiele, wicy, nôwicy. Pòdóny przikłôd je
regùlarnym stãpniowanim.
Mòżemë téż stãpniowac nieregùlarno: dobri, lepszi, nôlepszi; dobrze, lepi, nôlepi (to òznôczô,
że we wëższim i nôwëższim stãpieniu mómë zmianã tematu słowa).
Mòże jesz bëc trzecy ôrt stãpniowaniô – òpisowò, co òznôczô, że do znankòwnika
w stãpieniu równym dodôwómë òkreslenia barżi i nôbarżi, np. chòri, barżi chòri, nôbarżi chòri.

122

IV • W Remùsowim swiece

5

Królewiónka prowadzy z Remùsã długą gôdkã. Baro ji zanôlégô na wëkònanim zadaniô. Czemù jaż
tak baro ji ò to jidze?

• Òbjasnita, co to znaczi, że zómk je zapadłi?
• Chto i jak mòże wëbawic królewiónkã i ji zapadłi zómk?
• Jaką nôdgrodã mòże dostac za wëbawienié zómkù królewiónczi?
• Òpòwiédzta, co sã stónie, czej królewiónka sã naléze na stãpieniach swòjégò zómkù?
6 Zdrzëta na ùmôlniony niżi òbrôz. Rzeczta, co na nim widzyta.

Béjata Bréza
Ùsôdzczëni, co chãtno
malëje kaszëbsczé tematë;
rodnô zemia i ji snôżota są
w ji òbrazach pòkôzywóné
rozmajitima technikama,
nôczãszczi w òlejny fòrmie;
aktiwno dzejô z młodzëzną
òb czas plenerów
i malarsczich warkòwniów.

Beata Breza, Sen Remusa,
[w:] J. Borchmann, Inspiracje
malarskie literaturą kaszubską,
Bolszewo 2013, s. 76.

Zestawta òbrôz z przeczëtónym tekstã i rzeczta ò juwernotach i jinoscach nëch dwùch tekstów
kùlturë.
7

Pòdzelta sã na dwa karna i napiszta charakteristikã królewiónczi i Remùsa.

8 Z tekstu wëchôdô, że czasã do wiôldżich sprawów je pòwòłóny môłi, biédny człowiek. Jaczé
wôżné prôwdë jesz z tegò tekstu mòże òdczëtac? Zapiszta swòje swiądë.

123

3. Ò trzech ùkôzkach

1. Dôwné dzeje Kaszëbów

Wprowadzenié do tematu
Nalézta w słowarzach wszëtczé kaszëbsczé pòzwë pòlsczégò słowa zjawa. Zapiszta je w zesziwkach.
Wezniemë sã terôzka za słowné jigrë. Do pòdónëch słów je nót dodac synonimë, zaprzékòwania
antonimów i parafrazë. Wëzdrzi to tak:
wiôldżi – (synonim) machtny; (zaprzékòwanié antonimù) – nie je môłi; (parafraza, rzeczenié
tegò samégò jinaczi) – miôł taką wiôlgòsc, że na wszëtczich robiła òna wrażenié.
Słowa do òbrobieniô w pôrach:
môłi • żôrotny • strachlëwi • pòstawny • dobri • mądri • robòcy • cekawi • mòcny • wiesołi
Rzeczta szesc nôwôżniészich słów, jaczich spòdzéwôta sã w teksce pòd titlã Ò trzech ùkôzkach.
Zapiszta je na plakace w fòrmie różë słów, tj. tak, żebë ùtwòrzëłë kòło. Przë kòżdim z nich piszta
pòstãpné, rzeszącé sã z nima skòjarzenia.

Ùczbienié
1

Pòdzelta sã na trzë karna. Òb czas słëchaniô tekstu kòżdé karno w skserowónym teksce
pòdsztrichnie infòrmacje ticzącé sã jedny z przëdzelonëch ùkôzków, a są nima: Trud, Strach
i Niewôrto.

Aleksander Majkòwsczi, Żëcé i przigòdë Remùsa
(wëjimk)

Czej jem cëchò słëchôł, królewiónka mówiła dali:
– Znajã cebie! – Widzôł jes mie pòd starżą smòka, jak jô płakała nad mòjim lëdã
i sobą. Bëła jem niemòwą, ale dzysô móm wòlã mówieniô. Ùdzyrżë dëcha i wierzë
w swòjã mòc.
Tej jô òczë pòdniósł na lica królewiónczi i zabôcził, że jem môłim Remùsã. A dëch
taczi wstąpił we mie, żem znôwù jął mierzëc òczama drogã przez rzékã. Ale tej jem
widzôł, jak z wòdë kù mie dwigałë sã trzë ùkôzczi, òpòczné i straszné.
Ale królewiónka ùchwëcëła mie za rãkã i pòcészała:
– Nie bój sã pastuszkù! Nen stolëm nadżi, co pò sóm pas we wòdze sã czaji, bãdze
ce chcôł scygnąc na gruńt rzéczi, jimiã jegò Trud. A nen drëdżi, co na grëbim camrze

124

IV • W Remùsowim swiece

płënie pò wòdze, a pësk mô jak dżénia, a òczë, z chtërnëch biją zeloné parmienie:
jimiã jegò Strach. Zdrzë, jak skóra jegò gładkô sã mieni we wszëtczich krôsach tãgòwëch. Czó, jak jegò skrzidła szãtopierzowé biją ò sebie, jak klekòtczi we Wiôldżi
Piątk. – Nie bój sã pastuszkù straszëdła tegò, bò dobãdzesz, bëles wierził w swòjã
gwiôzdã… A widzysz tam tã białkã na kraju? – W bestrëch ruchnach sedzy, nodżi
pòd sebie, jak krôwc. Na głowie mô mùckã ze stoma zwóneczkama. Wiedno smieją
sã ji òczë i gãba. Skòrno zatrzãse głową, sto zwóneczków zabrzãczi. Widzysz, jak machiwô prawą rãką, cëskającë skarëpë na wòdã. A kòżdi rôz, jak skarëpã cësnie, zatrzãse głową, zazwòni zwóneczkama, zasmieje sã i wòłô: Niewôrto! – Smiészné ùkôzczi
przed twòje òczë czarzëc bãdze, bë cã do smiéchù dostac. Ale smiôc sã nie bãdzesz,
bò swiãtą sprawã môsz przed sobą. Zdrzë: pòdniosła w górã prãt. Na prãce sedzy głowa môłpë. I ju sã wali wóz drabinowi, wiôldżi, a na nim ladënk sana wësoczi jak góra.
Nie cygną gò kònie. Cygło z gałązczi leszczënë roczny a zaprząg – sztërë mëszczi
môłé. A jednak wóz jedze! Przed tim płoszëdłã miej sã na bôcznoscë! – Nôgòrszé òno.
A jimiã jegò: – Niewôrto!
A jô to wszëtkò widzącë nabrôł dëcha i rzekł jem do swòji dëszë:
– Terô weznã i przeniesã królewiónkã przez wòdã, a niech sã stónie, co chce.
I ùklãkł jem i wzął òbiema rãkama królewą i pòdniósł jã, jaż dzywno mie bëło, że
we mie tëli mòcë. Tej jem nogã pòstawił w wòdã. I znôwù ùzdrzôł jem w ni sebie, jak
w zwiercadle, taczim môłim i niweką, żem zwątpił i cãżôr mie przemógł. Chiże jem
pùscył panią mòjã na zemiã i westchnął:
– Królewiónkò! Twój słëga je za biédny i za môłi na taką robòtã!
Wtim z trzôskã wiôldżim zómk zapôdł sã w zemiã. Z krzikã zwątpieniô królewiónka zniknãła mie z òczu, a jô leżôł jak ùrzasłi pòd kòrunowóną jarzãbiną. Cemno bëło na swiece òd chmùr na pòbiegłim niebie. A Michôł przëpôdł do mie, za
włosë mie szarpôł i wrzeszczôł:
– A bãdzesz të spôł, pestkò przegrzeszonô, zamiast nëkac bëdło do dóm!
Na spòdlim: A. Majkowski, Żëcé i przigòdë Remùsa, Gdańsk b.r., s. 38–40.

2

Remùs nie wëkònôł swòjégò zadaniô. Królewiónka na pòstãpné sto lat zapadła sã pòd zemiã.
Co bësta chcała rzec terôzka Remùsowi?

3

Òdszëkôjta na platce piesniczkã Ballada ò głupim Remùsu, spiéwóną przez Pawła Ruszkòwsczégò.
Zdrzëta na słowa ùmôlnioné niżi, słëchôjta piesni z platczi i spiewôjta razã.

Ballada ò głupim Remùsu
Tatków dóm òdżegnôł głupi Remùs.
Szëkac swégò widu rôd nierôd.
Stopë scësnął swim niedobrim bracóm,
Chtërny gò nie chcelë pùscëc w swiat.
Spòsób swój na karã zaladowôł,
I nick wiãcy ju ni mòże wząc.
Tej wërësził Remùs gwizdającë
Chòcô mòwã swą skażoną miôł,
Chòcô mòwã swą skażoną miôł,

125

3. Ò trzech ùkôzkach

Głupi Remùs, głupi Remùs,
Smiôł sã w lese czawrot ptôchów.
Prôwda to, że cë rozëmù fel!
Wid pò prôwdze nie jistnieje,
A ù cëzëch nóm zniszczejesz.
Ale òn przed sebie szedł i tak!
Ale òn przed sebie szedł i tak!
Szedł za słuńcã, tam dze zachôdało,
Pòd stopama brzëmiôł złoti czis.
Ale złoto ju gò nie kùsëło,
Wsłëchôł sã w wieczórny ptôchów czirk.
Biôj – czirkałë – Remùs, tam do grańcë,
Dze Kaszëbów ni ma wcale, nié!
Szëkôj widu, szëkôj grańców mòwë!
Bë rozsewac dali biôłé skrë,
Bë rozsewac dali biôłé skrë.
Głupi Remùs, głupi Remùs,
Chłoscył w lese czawrot ptôchów,
Nie nalézesz grańców mòwë, nié!
Wid pò prôwdze nie jistnieje,
Kòżdi wkrąg sã z cebie smieje.
Ale òn przed sebie szedł i tak,
Ale òn przed sebie szedł i tak!
Nie chcôł spòcząc Remùs, bò béł głupi
I nie mëslôł ò nôsłodszim z cał,
Bò bë sã miłotą, złotã ùpił,
A òn wid pò prôwdze nalezc miôł.
Zawanożił w òbsëpiszcza dzëwé,
Dze ùkôzczi tuńcowałë wkrąg.
Ùcekł bë chto mądri przed jich répã,
Ale ni mógł gò wërzasnąc rép,
Ale ni mógł gò wërzasnąc rép.
Głupi Remùs, głupi Remùs,
Jeżlës nas sã nie wërzasnął,
Biôj przed sebie stegną na sóm czëpk,
Le nie zważôj na ùroczi,
Nie òbzerôj sã na bòczi,
Bò cã tedë nie òcali nicht,
Bo cã tedë nie òcali nicht!

Le nie zważôj na ùroczi,
Nie òbzerôj sã na bòczi,
Bò cã tedë nie òcali nicht,
Bò cã tedë nie òcali nicht!
Pnie sã w górã stegną strzód kamiszczów,
Strzód òmanów i ùkôzków tam.
Ale nie wërzasnie gò to wszëtkò,
Bò nié taczé strôszczi z domù znôł.
Widzy ju na czëpkù, jak tam z nieba
Môłnie sëpią wid i biôłé skrë,
A na czëpkù mù Niewôrto gôdô:
Patrzë, Remùs, w dół, tam dodóm je,
Patrzë, Remùs, w dół, tam dodóm je.
Głupi Remùs, głupi Remùs,
Tës òmanie dôł sã skùsëc.
Rôz jes òddôł miecz, a terô to!
Na nic trudë, stegna drãgô,
Zniknã białczi tej òmana
I jes zmienił sã pòd czëpkã w kam,
I jes zmienił sã pòd czëpkã w kam!
Wrôcô głupi Remùs tej kamòwi,
Pełzô stegną rok pò rokù côl.
Kò przeminą całé pòkòlenia,
Nim òn dodóm zdążi nazôd zańc.
A czej duńdze dodóm naji Remùs,
Dzecóm mdą brawãdë ò nim plesc
I tej kanie òn przë stôri brómie,
Rëszny brawãdama Remùs naj,
Rëszny brawãdama Remùs naj.
Głupi Remùs, głupi Remùs,
Chòc mòwa twòja skażonô,
Rozëmiejesz wiãcy terô ju,
Spią w brawãdach rëszné dzeje,
Wid pò prôwdze nie jistnieje,
Ale wiedno wôrt je za nim jic.
Spią w brawãdach rëszné dzeje,
Wid pò prôwdze nie jistnieje,
Ale wiedno wôrt je za nim jic.

Na spòdlim:
Jacek Kaczmarski, Ballada o głupim Jasiu
tekst Tomôsz Ùrbańsczi, spiéw Paweł Ruszkòwsczi

126

IV • W Remùsowim swiece

4 Dofùlujta w zesziwkach zestôwk, zwëskùjącë z robòtë wëkònóny w karnach òb czas słëchaniô
wëjimka pòwiescë.

Ùkôzka

Trud

Strach

Niewôrto

pełc
wëzdrzatk
ùmôlnienié
jak chce przeszkòdzëc Remùsowi
5 Trud, Strach i Niewôrto – to są trzë nôwikszé przeszkòdë, co czãsto nie dozwôlają człowiekòwi
dokònac rozmajitëch wôżnëch sprawów. Królewiónka je dbë, że nôgòrszé midzë nima je Niewôrto,
a wa co ò tim mëslita? Napiszta doma na ten temat.
6 Pòsłëchôjta pòwiôstczi ò jinym zapadłim zómkù, chtërnégò historiô je òpisónô w Słowarzu
Bernata Sëchtë pòd hasłã zómk. Dôjta bôczënk na to, w czim ta pòwiôstka je juwernô z historią
wzãtą z pòwiescë Majkòwsczégò, a czim sã òd ni jinaczi?
Za Pòdjazama w jedny górze leżi zaklãti zómk. Wedle górë płënie strëga wąskô
jak blewiązka.
Rôz jeden chłop jachôł ze młina ò dwanôsti w nocë dodóm. Miesąc swiécył. To
bëło jasno jak na dniu. Narôz ten chłop z daleka widzy, jak trzë pannë mëłë so nodżi
w ti rzéczce. Jak òn nadjachôł blëżi, tej ta westrzédnô z nich pòdeszła do wòza i rzekła do niegò:
– Móm do ce wiôlgą prosbã. Przenies mie bez tã rzéczkã na drëgą stronã.
– Alaże, kò bez tã rzéczkã mòże pani sama przelezc.
– Nié, jô ni mògã.
– Në jo, jo, czej jo, tej jo.
– Ale sã bëlno nad tim zastanów, bò jak të mie wezniesz na rãce, tej ta rzéczka
zrobi sã szerokô jak strëmiéń. Rozmajité strôszczi i dzëczé zwierzãta, jakno bùle,
òdżerë, psë, miedwiedze, lwë bãdą sã na ce rzucałë, ale nic sã nie bój, nic sã nie
òbzerôj i nie gadôj, chòcbë jesz tak. To są diôblë, ti cë nick ni mògą zrobic, ani zdebła jednégò. Tu, w ny górze, co të widzysz, je zaklãti zómk, a jô jem jegò panią. Jak
mie przeniesesz, tak jô bãdã wëbawionô z mòjim zómkã, a wszëtczé mòje bògactwa
bãdą twòje.
Tej nen chłop sã równak mòckò wëlãkł i sã zaczął zmawiac, jak mógł, ale ta pani
gò ju tak prosëła, że sã dôł namówic i wzął jã na rãce. Wnym na strużka sã rozcygnãła jak harmónika. Wòda biła mù jaż pòd brodã. Strôszczi rzechòtałë, skôkałë
wkół niegò. Bùle chcałë gò bòsc, lwë sã na niegò rzucałë, psë i wilczi wëłë i chcałë
gò grëzc, òdżerë pôrzkałë, ale nic gò dotknąc ni mògło. Chłop szedł dosc òdwôżno,
a za nim ne dwie drëdżé pannë. Przed òczama jegò wërôstôł widzałi zómk.
Wnym wëdôwało mù sã, że cos mù scygnãło czôpkã z głowë.
– Hòla, mòja czôpka – zawrzeszczôł i sã òbrócył.
Tedë bëło wszëtczégò kùńc. Strôszcë zdżinãlë. Wòda ùstąpia w swój kùm, zemia
sã òdemkła i zómk zaczął zapadac sã w dół. Panna spadła chłopù z rãk i głosno sã
rozpłaka.

127

3. Ò trzech ùkôzkach

– Nieszczestlëwô ta gòdzëna i nieszczestlëwi człowiecze, cos mie wzął na rãce.
Prosëła jem ce, a chòcbë sã, nie wiém, co dzało, żebës sã nie òbzérôł i nie gôdôł.
Wejle, terô ten zómk, co je ju na pół na wiérzchù, i më trzë mùszimë jic nazôd w zemiã i tam znôwù żdac sto lat, jaż nama znôwù mdze wòlno wińc do górë i kògòs
pòprosëc ò pòmòc.
(spisóné w Pùzdrowie w rokù 1936)
B. Sychta, Słownik gwar kaszubskich na tle kultury ludowej,
Wrocław – Warszawa – Kraków – Gdańsk 1973, t. VI, s. 179.

7

Namëslëta sã, skądka Majkòwsczi mógł znac mòtiw zaklãti królewiónczi i zapadłégò zómkù.
W tim célu sprawdzta rozmajité wiadła: czim zajimôł sã Majkòwsczi warkòwò, jak wëzdrza w jegò
czasach ta robòta, czedë wëdôł pòwiésc, czedë Sëchta spisôł pòwiôstkã z Pùzdrowa i czë to béł
rok ji pòwstaniô, czë mùsza ju fónksnérowac w lëdowëch pòdaniach rëchli.

• W czim są juwerné, a czim sã jinaczą pòznóné dzysô dwa przekazë ò królewiónce i zapadłim zómkù.
8 Z jaką pòwiôstką ò zapadłim zómkù (ze słowarza B. Sëchtë czë z pòwiescë A. Majkòwsczégò) barżi
pasëjë jawernota pòkôzónô na òbrazu Krësztofa Dzénisza Sen Remusa. Òdpòwiédz ùdokaznita.

Krësztof Dzénisz
Wielelatny nôleżnik Klubù
Plastików przë KaszëbskòPòmòrsczim Zrzeszenim,
bëtnik wielnëch plenerów;
chãtno malëjący w swòji
warkòwni; zrzeszony
z plasticznym swiatã téż
warkòwò; pòdjimô w swòjim
ùtwórstwie regionalną
tematikã.

Krzysztof Dzienisz,
Sen Remusa,
[w:] J. Borchmann, Inspiracje
malarskie literaturą kaszubską,
Bolszewo 2013, s. 80.

128

4. Czë rozmiejemë ùwôżno
czëtac?
Wprowadzenié do tematu
W pòlsczi familie słów sparłãczonëch z czasnikã czëtac są pòstãpné słowa: czytanie, czytanka,
czytelnia, czytelnictwo, czytelniczka, czytelnie, czytelnik, czytelność, czytelny, czytnik.
Zapiszta jich kaszëbsczé równoznaczënë. Żlë je z tim jiwer, wëzwëskôjta słowarze.
Òd czasnika czëtac ùtwórzta pòchòdné czasniczi przez dodanié przedrostków, np. czëtac – wëczëtac.
Zapiszta je wszëtczé na tôflë.
Kòżdô z pôrów ùżëje jednégò z nowëch słów w zdanim.

Ùczbienié

Mariô Wòjtaszôk
Pòchôdô z Kùjawów, mieszkô
w Elbingù, co nie je zôwadą
do pòdjimaniô w malarsczim
ùtwórstwie tematiczi
sparłãczony z sąsednym
regionã – Kaszëbama; szkólnô
chemie, chtërna òdkrëła w se
zamiłowanié do malarstwa;
bëtniczka wielnëch
wëstawów i artisticznëch
projektów.

Maria Wojtasiak, Remus ujrzał królewiankę i zjawy,
[w:] J. Borchmann, Inspiracje malarskie literaturą kaszubską, Bolszewo 2013, s. 106.

129

4. Czë rozmiejemë ùwôżno czëtac?

1

Przeczëtôjta ùwôżno pòdóny niżi tekst, chtëren je wama ju znóny, ale dzysô je barżi skrócony.
Rozrzeszta wszëtczé zadania. Z bòkù je pòdónô lëczba pónktów, jaczé mòżeta za kòżdé zadanié
dostac. Robòtã wëkònôjta na kserowóny karce.

Aleksander Majkòwsczi, Żëcé i przigòdë Remùsa
(wëjimczi)

Ale królewiónka ùchwëcëła mie za rãkã i pòcészała:
– Nie bój sã pastuszkù! Nen stolëm nadżi, co pò sóm pas w wòdze sã czaji, bãdze cã chcôł scygnąc na gruńt rzéczi, jimiã jegò Trud. A nen drëdżi, co na grëbim
camrze płënie pò wòdze, a pësk mô jak dżénia, a òczë, z chtërnëch biją zeloné parmienie: jimiã jegò Strach […]
A widzysz tam tã białkã na kraju? – W bestrëch ruchnach sedzy […] Na głowie mô
mùckã ze stoma zwóneczkama […] Skòrno zatrzãse głową, sto zwóneczków zabrzãczi.
Widzysz, jak machiwô prawą rãką, cëskającë skarëpë na wòdã. A kòżdi rôz, jak
skarëpã cësnie, zatrzãse głową, zazwòni zwóneczkama, zasmieje sã i wòłô: – Niewôrto! […] Przed tim płoszëdłã miéj sã na bôcznoscë – Nôgòrszé òno.
A jimiã jegò: – Niewôrto!
Na spòdlim: A. Majkowski, Żëcé i przigòdë Remùsa, Gdańsk b.r., s. 38–40.

1

Chto je òdbiércą tegò tekstu:
a) pasturk
b) stolëm
c) białka
d) adresat nie je òkreslony

2 Ùpòrządkùj zdarzenia chronologiczno, wpisëjącë w wëpónktowóné môle pasowno cyfrë òd 1 do 6.
Niewôrto:
– trzãse zwóneczkama,

– machiwô rãką,

– chachòce sã, 		

– wòłô, 			

– trzãse głową,

– szmërgô skarëpë

3 Trzecy akapit tekstu mô charakter:
a) nôkazu
b) zakazu
c) przestrzedżi
d) zôchãcbë
4 W teksce są òpisóné trzë ùkôzczi. Pòłãczë jich pòzwã z òpisënkã. Przëpiszë cyfróm pasowné lëtrë.
1) Trud
2) Strach
3) Niewôrto
a) płënie pò wòdze na drzewiany balce, mô pësk jak swinia i parmiącé na zelono òczë
b) je òblokłô w farwné ruchna, mô czôpkã ze zwóneczkama i sedzy na brzegù rzéczi
c) je machtnô, bez òbleczeniô i stoji w wòdze

130

IV • W Remùsowim swiece

5 W drëdżim akapice tekstu òpòwiôdôcz mô starã ò to, żebë:
a) przestraszëc bòhatera
b) zachãcëc bòhatera
c) zniechãcëc bòhatera
d) dodac bòhaterowi òdwôdżi
6 Dofùluj zdania z luką.
Jedna z ùkôzków wëzdrzi jak błazen. Je nią
mô czôpkã ze i czãsto sã .

Mòżemë tak mëslëc, bò je òblokłô w farwné

,

7 W zdanim A widzysz tam tã białkã na kraju? słowò krôj òznôczô (wëbierzë wszëtczé pasowné
òdpòwiedzë):
a) ùbrzég
b) brzég
c) państwò
d) zberk
8 Trzë ùkôzczi są jinaczi nazéwóné w teksce płoszëdłã. Wëbierzë i pòdsztrichni te znanczi, jaczé
pasëją do płoszëdła.
widzałé • straszné • snôżé • cëdné • brzëdczé • miłé • ùrzasné • spòsobné • òkropné • dobré
9 Dokùńczë zdanié. Wëbierzë òdpòwiésc 1 abò 2 i ji ùzasadnienié a, b abò c.
Camer to je
1) metalowi prãt
2) drzewianô kłoda
bò
a) tonie w wòdze.
b) płënie pò wòdze.
c) lôtô w lëfce.
10 Jaczé pòlsczé znaczenié òdpòwiôdô ùżëtémù w teksce słowù gruńt?
a) ziemia
b) podstawa
c) gleba
d) dno

131

4. Czë rozmiejemë ùwôżno czëtac?

11 Òszacuj prôwdzëwòsc pòdónëch scwierdzeniów. Wëbierzë P, żlë scwierdzenié je prôwdzëwé, abò
F, jeżlë je falszëwé.
Trud wëzdrzi jak krôsniã.
Wëdarzenia dzeją sã kòl rzéczi.
Niewôrto mô mùckã z jednym zwóneczkã.
Strach mô piãkny wëzdrzatk.
Trzecô ùkôzka chce zniechãcëc pastuszka.
Niewôrto sedzy na czôłnie.
Z pasturkã gôdô królewiónka.
Białka cëskô skarëpë prawą rãką.
12 Dofùluj zdanié. Wëbierzë pasowną cyfrã spòmidzë 1. i 2. i dofùlowanié spòmidzë a. abò b.
Słowò bestri to
1) jistnik
2) znankòwnik
bò pitómë ò niegò
a) jaczi?
b) chto? co?
13 W jaczich ze słów pisënk ë je zgódny z tą samą òrtografną wskôzą jak w słowie pësk. Pòdsztrichni
te słowa.
płënie • chëcz • rëba • piszë • rëk • të • mëga • wëzdrzec
14 Chtërno z pòlsczich tłómaczeniów zdaniégò Widzysz, jak machiwô prawą rãką, cëskającë skarëpë na
wòdã je pasowné:
a) Widzisz, jak wymachując prawą ręką, rzuca skorupy na wodę.
b) Widzisz, jak wymachuje prawą ręką, rzucając skorupy na wodę.
c) Widzisz, jak wymachuje prawą ręką i rzuca skorupy na wodę.
d) Widzisz, jak machając prawą ręką, rzuca skorupy za wodę.
15 Przëzdrzë sã òbrazowi przed tekstã i pòrównôj gò z wëjimkã pòwiescë. Zapiszë trzë rzeczë, jaczima
sã jinaczą te dwa tekstë kùlturë.

132

5. Robòta dlô pòkòleniów

Wprowadzenié do tematu
Na dzysészi ùczbie bãdze gôdka midzë jinszima ò tim, co widzyta na òbrazu. Òpiszta nen òbrôz.

Natasza Sobczak,
Walka Remusa z Goliatem,
[w:] J. Borchmann,
Inspiracje malarskie literaturą
kaszubską, Bolszewo 2013,
s. 96.

Rzeczta ò wseczëcach, jaczé môta pò òbezdrzenim tegò òbraza.
Chcemë gadac ò robòce. Jaczé są waje pòzdrzatczi i doswiôdczenia sparłãczoné z robòtą. Co lubita
robic, a czegò nié? Ò jaczi robòce dlô se na przińdnotã mëslita?

133

5. Robòta dlô pòkòleniów

Ùczbienié
1 Za sztót wësłëchôta wëjimka pòwiescë ò Remùsu. Na skserowónym zestôwkù, co je niżi,
pòdsztrichnita te sprawë, ò jaczich ùczëjeta òb czas czëtaniô tekstu.
W teksce je gôdka ò taczich sprawach:
Remùsowé zadzëwòwanié nad zégrã w czeladny, trzë ùkôzczi bróniącé zapadłégò zómkù,
zdënk królewiónczi w kòscele, pasturk jidący z kómpaniją do Wejrowa, robòta nad wëdwignienim zapadłégò zómkù przekôzónô Remùsowi, tacenié sã Remùsa na Wdzydzczim Jezorze,
bùdowanié rafów przez kòralówce, w Mirochòwsczim Lese, biôtka pasturka z Gòliatã, widzenié królewiónczi pòd kòrunowóną jarzãbiną, kôrbienié Remùsa z Martą, Marcyjanna wësyłającô Remùsa na górã, pògrzéb wastë Józefa, Czernik na pùstkòwiu, gôdka Remùsa z człowiekã
leżącym w łóżkù, stôrô Julka z Remùsã na Łisce.

Aleksander Majkòwsczi, Żëcé i przigòdë Remùsa
(wëjimczi)

Za czile pôcerzi Marcyjanna zeszła i do mie tak pòwiedzała:
– Jidzë do górë, Remùs, bò òn bë rôd chcôł z tobą pògadac.
Dzywno mie sã stało na taczé słowa, alem sã wzął i szedł […]
– Cëż të za tima dwiérzama ùzdrzisz, za chtërnyma tëli lat zamkłi sedzôł Straszk?
– Chtëż je ten „òn”, ò chtërnym Marcyjanna rzekła, że chce ze mną gadac?
Z taczima mëslama w głowie weszedł jem i pòchwôlił Pana Bòga. Òdezwôł sã
człowiek, leżący na biôłi pòscelë […]
– Të jes ten, co na Gòlijace dobéł?
– To bëło za knôpiãcëch lat! – òdrzekł jem […]
– Të żes widzôł królewiónkã pòd kòrunowóną jarzãbiną?
– Jô jã widzôł!
– Të żes widzôł trzë ùkôzczi, chtërne brónią zaklãtégò zómkù?
– Widzôł jem Trud i Strach, i Niewôrto – òdrzekł jem, a dzywno mie bëło, skąd òn
to wszëtkò mógł wiedzec.
– Sadni! – rzekł òn do mie – I gadôj ze mną, bòs mie brat z dëcha i mój cãżôr
w spôdkù wezniesz! […]

IV • W Remùsowim swiece

– Nie żôl mie, że ùmrzéc mùszã. Dzãkùjã Bògù, że zemia mòja kaszëbskô na òdpòczink wieczny przëjimie mòje kòscë. Ale rôdbëm jesz tëli żił, żebë tobie w rãkã
dac nitkã, pò chtërny të bës dali szedł kù kłąbkòwi. Bò cebie wëbrała królewiónka
pòd kòrunowóną jarzãbiną, jak mie. Wiédz, że i jô jã tam widzôł!
Ale jô nie rozmiôł, dokąd òn cygnął swòjã gôdkã i mù to pòwiedzôł. A òn òdrzekł:
– Zrozmiejesz pózni! Rzekã cë tëli: Czej jem jachôł òkrãtã pò wiôldżich mòrzach,
widzôł jem dzywné z dna mòrsczégò rosnącé nibë drzewa. Ale to niżódné drzewa, le bùdowë mòrsczich stwòrów, chtërne ùczałi lëdze znają. A zowią te bùdowë
kòralama. Kòżdé jich pòkòlenié zbùdëje kawałuszk tegò drzewa i ùmiérô, a nawetk
jich grobë są cząstkama jich bùdowë, rosnącë wiedno w górã kù niebù i słuńcu. Pò
nieprzeliczonëch pòkòleniach drzewa kòralowé dosygną kùreszce wiérzchù wòdë.
Tej na nich ùsadnie zemia, a rãka Bòskô zaseje na ni zwierzãta i roslënë. Bôczë,
chłopkù, że w lëdzczim swiece na ten przikłôd sã dzeje. Nié òd razu z głãbòczégò dna swiata bùdowa lëdzkô ùrosce do widu, bë Pón Bóg na ni pisôł swòje dzeje.
Ale mnodżé pòkòlenia prôcowac i ùmierac mùszą, bë drzewò jich żëwòta dosygło
pòtrzébny wiżawë. I lëdzczé dzeje mògą jic taką drogą: Wërosce nôród na wiérzch
i pòstawi zómk swòji chwałë. Ale dunë i wiatrë mòrsczé zaleją gò i zdrzucą w głãbią,
skąd wëszedł. Zapadnie zómk i trzeba prôcë wiele pòkòleniów, żebë gò wëdwignąc
na wiérzch. Jô pùdã do grobù, a të pùdzesz midzë lëdzy i prôcowôł bãdzesz nad
wëdwignienim zapadłégò zómkù.
Ale mie sã smùtno zrobiło na te słowa i jem òdrzekł:
– Chtëż jô jem, biédny pasturk i parobk, żebë waszã robòtã, panie, wząc na se! […]
Òn sã na to ùsmiéchôł, zdrzôł na mie długò i rzekł:
– Na twòjim czole napisóné, a z twòjich òczu dëch mówi. Cëż cë rzekła królewiónka pòd kòrunowóną jarzãbiną? – Przëbôczë sobie!
Na spòdlim: A. Majkowski, Żëcé i przigòdë Remùsa, Gdańsk b.r., s. 115–118.

2 W przeczëtónym przed sztótã wëjimkù wasta Józef pòwiôdô Remùsowi ò kòralowëch drzewach.
Wëszëkôjta wëjimk tekstu òd słów: Czej jem jachôł òkrãtã… żebë gò wëdwignąc na wiérzch, pòdzelta
gò na sztëczczi i przełóżta w karnach na pòlsczi jãzëk. Ùżijta przë robòce słowarzów.

• Przedstawta swòje dzélëczi tłómaczeniów pòòstałim szkòłownikóm. Żlë ùdało sã przełożëc tekst
bez wikszégò jiwru, tej jesta méstrama w rozmienim kaszëbsczich tekstów.

3

Wëszëkôjta i zapiszta infòrmacje ò kòralowëch drzewach ( w jaczich mòrzach sã twòrzą i wiele czasu
do te brëkùją; czë są to roscënë, czë nié; jak twòrzą swòje rafë; do czegò sã ùżiwô jich wëtwòrów).

4 Wëjimk ò kòralówcach je téż baro wôżnym symbòlã lëdzczégò dzejaniô. Jaczé wôżné prôwdë
ò żëcym człowieka pòkôzóné są w nym wëjimkù? Zapiszta nôwôżniészé swiądë.

Gramatika
5

Dôjta bôczënk na zdanié: Czej jem jachôł òkrãtã pò wiôldżich mòrzach, widzôł jem dzywné z dna
mòrsczégò rosnącé nibë drzewa.

• Wëpiszta z negò zdaniô czasniczi. Napiszta, w jaczim czasu òne tuwò wëstąpiłë.
135

5. Robòta dlô pòkòleniów

Dôjta bôczënk
W kaszëbiznie czãsto ùżiwô sã archajicznégò ùszłégò czasu. Jegò òdmiana we wszëtczich
òsobach wëzdrzi tak:
pòjedincznô lëczba
chłopsczi ôrt			białczi ôrt			dzecny ôrt
1. (jô) jem stojôł			
(jô) jem stojała			
(jô) jem stojało
2. (të) jes stojôł			
(të) jes stojała			
(të) jes stojało
3. (òn) stojôł				(òna) stojała			(òno) stojało
wielnô lëczba
chłopskòpersonowi ôrt		

niéchłopskòpersonowi ôrt

1. (më) jesmë stojelë			
(më) jesmë stojałë
2. (wa) jesta stojelë			
(wa) jesta stojałë
3. (òni) stojelë			(òne) stojałë
(Wë) jesce stojelë – pòczestnô fòrma

• W jaczi òsobie òstałë ùżëté czasniczi ze zdaniô zapisónégò w pónkce 5? Òdmieńta te czasniczi
we wszëtczich òsobach i lëczbach.
Dôjta bôczënk
Jinszô czekawòstka z kaszëbsczi gramaticzi je takô, że w kaszëbsczim jãzëkù ùszłi czas mòże
bëc ùsôdzóny jaż na trzë rozmajité spòsobë:
a) ùszłi prosti czas, np. jô jachôł
b) ùszłi òpisowi czas, np. móm napisóné
c) archajiczny, np. jem pisôł

• Zapiszta trzë rozmajité zdania, w chtërnëch ùżëjeta trzech òpisónëch wëżi spòsobów twòrzeniô
ùszłégò czasu.

6 Wëpiszta z dzysészégò wëjimka Żëcégò i przigòdów Remùsa piãc czasników w 1. abò 2. òsobie
pòjedinczny czë wielny lëczbë. W zesziwkach ùtwórzta òd nich ùszłi czas wedle trzech pòznónëch
dzysô spòsobòw.

czasnik

7

ùszłi prosti czas

ùszłi òpisowi czas

ùszłi archajiczny czas

Remùs, chòc ze skażoną gôdką, równak dostôł òd wastë Józefa nôkôz wëdwigniãcô zapadłégò
zómkù. Cëż Remùs na te słowa òdrzekł? Nalézta w teksce pasowny wëjimk i gò głosno przeczëtôjta.

8 Co królewiónka rzekła Remùsowi pòd kòrunowóną jarzãbiną? Co ò tim samim zdarzenim gôdôł
Remùsowi wasta Józef? Jak mëslita, czë Remùs weznie tã robòtã na se? Kòżdé swòje zdanié w ti
sprawie mùszita ùdokaznic argùmentama.

136

6. Òrmùzdowô skra

IV • W Remùsowim swiece

Wprowadzenié do tematu
Z wczasniészich zajãców (ùczba I. 10.) ju wiéta, kògùm béł Òrmùzd. Przëbôczta përznã wiadłów
ò nim.
Przepiszta w dzysdniowim pisënkù hasło skra, wzãté ze słowarza ks. Sëchtë.

W jaczich placach ne dwa tekstë sã jinaczą? Òbjasnita przë pòmòcë szkólnégò wskôzë pisënkù,
chtëren jesta zastosowelë w swòjim teksce.
Zapiszta wszëtczé mòżlëwé frazeòlogòwé zdrëszënë ze słowã skra.
Gwësno môta bëté òb wieczór przë ògniszczu. Rzeczta, jak tam je i co sã dzeje, czedë sëpią sã
z niegò skrë.

Ùczbienié
1

Wësłëchôjta ùwôżno tekstu. Dôjta bôczënk na ôrtë ùżëtëch w nim wëpòwiedzeniów. Pòdsztrichnita
w przëszëkòwóny kòpie tekstu prostą linią wëpòwiedzenia pitającé, a falëstą linią wëkrziknienia.

Aleksander Majkòwsczi, Żëcé i przigòdë Remùsa
(wëjimczi)

Òrmùzd biôłi nie òprzestôł sôc swiãtëch prochów na kaszëbską zemiã, a skrë
pôdałë króm sów i sãpów, jak rój gwiôzd.
Taką bôjkã pòwiôdôł pón Józef. Skarnie jemù sã òb ten czas zapôlëłë jak krew;
a z òczu biłë skrë jak te same z Òrmùzdowi rãczi.
– Rozëmiôł të mie? – pitôł pò dłudżi chwilë.
A jô òdrzekł:
– Bãdã skrą Òrmùzdową!
– Pùdzesz tedë – rzekł òn – òdwiedzysz òstatné grańce, gdze mówią naszą gôdką.
A bãdzesz zadôwôł pëtanié:
– Chcôł të wëbawic zapadłi zómk?
– Chcôł të przeniesc królewiónkã przez głãbòką wòdã?
A chto cë òdrzecze: „Chcã!” – ten je jedną skrą Òrmùzdową wiãcy. Przińdze czas,
że jich bãdze tëli, jaż zbiją sã w płomiéń szeroczi nad grobama bòhaterów naszich

137

6. Òrmùzdowô skra

i spôlą sowë i sãpë. Tej wińdze z chwałą zapadłi zómk, a w nim sadnie na trónie
królewiónka i zapanëje na zemi naszi swòbòda i ùbëtk, i szczestlëwòsc.
Pò tëch słowach légł na wznak jak nieżëwi, ale dôł mie rãką znac, żebëm szedł […]
Niedługò a zrobiło sã żëwò w całim domù. Czëc sã dôł krzik Marcyjannë: Nie żëje! […]
Czej ju wszëtcë òdeszlë, zmówiwszë pôcérz za dëszã ùmarłégò, jô sã wrócył,
ùchwëcył rãkã ùmarłégò, zbiédniałą, pòcałowôł jã i przësągł:
– Wëpełniã twòjã żëczbã i bãdã skrą Òrmùzdową!
Na spòdlim: A. Majkowski, Żëcé i przigòdë Remùsa, Gdańsk b.r., s. 125–127.

2 Wëbierzta trzech lektorów, co òdczëtają jesz rôz na głos tekst, ale kòżdi z nich bãdze czëtôł jinszi
ôrt wëpòwiedzeniów: pierszô òsoba – wëpòwiedzenia òznajmòwné; drëgô – wëpòwiedzenia
pitajné; trzecô – wëkrziknienia.
Wasta Józef kôże Remùsowi òdwiedzëc òstatné grańce, gdze mówią nają kaszëbską gôdką.
Gdze Remùs miôł jic tedë, a dze dzysdnia bë miôł jic? Òpiszta dôwne i dzysészé grańce Kaszëb.
Wëzwëskôjta do te pòzwë czerënków swiata.

• W realizacje zadaniégò pòmògą kartë, chtërne pòkazywają dôwné Kaszëbë z czasów prësczégò
zôbòru (w tim czasu są ùmôlnioné dzeje Remùsa) i dzysdniową òbéńdã Kaszëb.
18°

B

A

Ł

T

Łeba
J. Łebsko

Łeba

Smołdzino

Wejherowo Reda
Rumia

Lębork

Potęgowo

wa

Przodkowo

Czarna Dąbrówka
J. Jasień

Kołczygłowy

Bytów

p
ie
W
a
rz

Tuchomie

Sierakowice
Chmielno

rejencja

Przywidz

J. Mausz Stężyca

Pruszcz Gdański

Cedry Wielkie

Trąbki Wielkie
Pszczółki

Studzienice

Kościerzyna

Lipusz

Nowa Karczma
Skarszewy

P r u s y
Wi
e

Lipnica

Tczew

yca
rz

J. Wdzydze Stara Kiszewa

Subkowy

Miłoradz
54°

Starogard Gdański

Z a c h o d n i e

Brusy

Karsin

Kaliska
Gniew

a

Konarzyny
Przechlewo

Wd

Czersk

J. Szczytno

rejencja kwidzyńska
Rzeczenica
J. Charzykowskie

J. Krępsko

gdańska

Kolbudy
Somonino

J. Raduńskie

Dziemiany

54°

Gdańsk

Kartuzy Żukowo

J. Gowidlińskie

Sulęczyno
Parchowo

Borzytuchom
Trzebielino

Koczała

Sopot

Linia

Ł up
a

Słu

p i Dębnica Kaszubska
a

Z a t o k a 55°
Gdańska

Gdynia

Szemud

P o m o r z e Cewice

Hel

Kosakowo

a

Damnica

Zatoka
Pucka

Reda

Luzino

Słupsk

E

Jastarnia

Puck

Piaśn
ica

Główczyce
Łęczyce

55°

I

Nogat

J. Gardno

K

J. Żarnowieckie

Gniewino

Wicko

C

Wielka Wieś

Krokowa
Choczewo

19°

Y

Wi
sła

E

ła
w

R 17° Z

O

M
ot

M

Br
da

3

17°

Chojnice

Br
da

18°

Kaszubszczyzna w połowie XIX wieku

Osieczna

0

10

przez Kaszubów*
miejscowości

J. Mordawski, Atlas dziejów Pomorza
i jego mieszkańców – Kaszubów, Gdańsk 2017, s. 38

20 km

rejencja
k w i d z y ń s granice
k a prowincji
obszar zamieszkany
2 4 6 8

* na podstawie badań A. Hilferdinga i L. Belzyta

granice rejencji
granice powiatów

IV • W Remùsowim swiece

J. Mordawski, Atlas dziejów Pomorza
i jego mieszkańców – Kaszubów, Gdańsk 2017, s. 49

4 Napiszta òpòwiôdanié z dialogã pòd titlã Remùs jakno Òrmùzdowô skra przë swòji robòce.

Gramatika
5 Wëpiszta z tekstu czasniczi w przińdnym czasu. Zacznita szëkac òd słów Pùdzesz tedë… do
swòbòda i ùbëtk, i szczestlëwòsc.

• Pòdzelta te czasniczi na dwa karna i zapiszta w zestôwkù, taczim jak nen niżi.
czasniczi wërażoné jednym słowã

czasniczi wërażoné dwùma słowama

6 Òd czegò zanôlégô to, że twòrzimë dwa ôrtë przińdnégò czasu? Zdrzëta na czasniczi i rzeczta,
czim òne sã òd se jinaczą?
zrobic / robic

ùchwacëc / chwatac

pòcałowac / całowac

139

6. Òrmùzdowô skra

• Ùtwórzta òd nëch czasników przińdny czas (w wëbróny przez sebie òsobie).
Dôjta bôczënk
Òd czasników dokònónëch twòrzimë czas przińdny prosti (zrobiã), a òd czasników
niedokònónëch twòrzimë czas przińdny złożony (bãdã robił). 			

7 Zdrzëta na òbrôz Zaduma nad przyszłością Kaszubów i rzeczta,
jak deja tegò dokazu rzeszi sã z naszim dzysészim tematã.

Teréza Kristina Marzec
Robiła jakno szkólnô plasticzi;
terôzka zajimô sã malarsczim
ùtwórstwã; chãtno malëje
w òlejny technice; swòje
pasje i mésternosc szkòli òb
czas plenerów i malarsczich
warkòwniów.

Teresa Krystyna Marzec, Zaduma nad przyszłością Kaszubów,
[w:] J. Borchmann, Inspiracje malarskie literaturą kaszubską, Bolszewo 2013, s. 89.

8

140

Napiszta włôsny tekst na temat Jô téż bãdã Òrmùzdową skrą.

7. Zasëpóné ògniszcze

Wprowadzenié do tematu
Rozrzeszta krzëżną tãgódkã a dowiéta sã, ò czim bãdze gôdka na ùczbie. Hasło je skrëté w pòlu
rzeszącym wszëtczé rédżi.
1
2
3
4
1) na głowie królewiónczi
2) Żëcé i … Remùsa
3) Remùsowô pani
4) miono jednégò z kòni w stani
		 na pùstkòwiu
5) pilowôł królewiónczi na wieżë
6) mieszkôł na pùstkòwiu w jizbie
		 na górze
7) wësłała Remùsa do wastë 		
		 Józefa na górã
8) chca do niegò bëc przeniosłô
		królewiónka
9) môłi pasturk z pùstkòwiô
10) Remùs miôł przez niã przeniesc
		królewiónkã
11) dwa – płiwałë pò rzéce przed
		zómkã
12) jedna z trzech ùkôzków
13) pò deszczu na niebie
14) stwòrë, co bùdëją rafë
15) sôł je biôłi Òrmùzd
16) cëskôł je Ariman za skrama
		Òrmùzdowima
17) Remùs sã z nim biôtkòwôł
18) jedna z ùkôzków bëła tak 		
		 wiôlgô jak…
19) miało czôpkã ze sto 		
		zwóneczkama

5
6
7
8
9
10
11
12
13
14
15
16
17
18
19

Rzeczta, co sã dzeje z gasnącym ògniszczã, tak òd raza gasnie i gò ni ma, czë równak jesz gdzes tam
sã tli. Co je nót zrobic, żebë je skùteczno zagasëc?

141

7. Zasëpóné ògniszcze

Ùczbienié
1

Wësłëchôjta pÒstãpnégò wëjimka pòwiescë Żëcé i przigòdë Remùsa. Zapamiãtôjta ten wëjimk,
w jaczim je gôdka ò zasëpónym ògniszczu.

Aleksander Majkòwsczi, Żëcé i przigòdë Remùsa
(wëjimczi)

Jesz cos jinszégò mie tam nie dostôwało, ò czim jem nie wiedzôł […]
Z tegòm sobie zdôwôł sprawã, czedëm, sedzącë w mòji jizdebce pòd dachã
w Lipnie, pòzérôł na dużi ladënk towarów, z chtërnyma jô so ùdbôł terô jic na
dłudżé wanożenié pò Kaszëbach.
– Ale cëż bãdze dali! – pitôł jem sebie. – Czëż Smãtk mô rządzëc wiecznie w naszich
dzejach, a lud kaszëbsczi mô dżinąc jak sniég, chtëren taje? Czëż lud nasz mô sã
copac jaż do brómë Smiercë i òstawic pò sobie le zapadłé zómkòwiska i mòdżiłë, jak
mòrze ùstãpùjącé òstôwiô pò sobie mùł, skarëpë i mùszle?
Serce mie sã chcało pãknąc i chãc do żëcô mie òdeszła […]
W jedny taczi chwilë zwątpieniô ùzdrzôł jô przez òczenkò naprocëm piãkną głowã
mòji pierszi królewiónczi ze zómkòwiska w lese za òknama pałacu pò drëdżi stronie
drodżi. Kanãła òna na jedno ùderzenié serca, ale òd ji widzeniô pòwstôł mie przed
òczama mój dzecynny wiek i sen spòd kòrunowóny jarzãbinë. I przëszło mie do głowë:
– Czej w tobie zapôlëła mòc Bòskô wòlã wëbawieniô zaklãtégò zómkù, czemùż
ta sama mòc ni mô ji zapalëc w lnianowłosëch główkach tëch, co jesz dzecynnyma
nóżkama biegają pò swiece? […]
Szedł jem tedë w swiat i wòzył ksążczi i białkòwsczi drobiôzg òd miasta do miasta, òd wsë do wsë. A òb drogã zazérôł jem dzecóm pòd czëprënë w mòdré òczë, czë
w nich nie ùzdrzã skrë Òrmùzdowi. Biwało téż, że mój dëch mie kôzôł zapëtac tëch
môłëch:
– A chcôłbë të wëbawic zaklãti zómk?
– A chcôłbë të przeniesc królewiónkã przez głãbòką wòdã?
Ale dzecë ùcékałë òde mie na drawôka, bò sã mie bòjałë. […]
Le rôz jeden të, dlô chtërnégò jô piszã mòje przigòdë, dzeckã biwszë, òdpòwiedzôł jes na mòje pitanié:
– Chcã!
Nie wiész sóm, jak wiôlgą pòcechã wlôł jes mie w nen czas w biédné zwątpiałé
serce. Bò dorosłim mòje słowò bëło jak granié wiatru w sëchëch wietwiach a namawiac jô jich nie smiôł, bò wierzëlë, że błądzã.
– Niechże ksążka do nich przemówi – rzekł jem do sebie – czej mòwë mòji ani
słëchac nie chcą!
Ale taczich ksążk, jaczich jô dlô nich pragnął, w ksãgarniach nie bëło. Dlôtegò
jô wzął i napisôł swòje żëcé, żebë skra Òrmùzdowô sã na tëch kartach przechòwała, jak w zasëpónym ògniskù, dlô cebie i tëch, chtërny taczé skrë chòwią w dëszë.
Jem ùdbë, że żëcé lëdzczé jidze wkrąg. Skąd wińdzesz pòrenë dzecynną nogą,
tam sã wrócysz na wieczór, pòdparłi czijã wãdrownym…
Na spòdlim: A. Majkowski, Żëcé i przigòdë Remùsa, Gdańsk b.r., s. 406–407.

142

IV • W Remùsowim swiece

2

Przeczëtôjta jesz rôz na głos akapit, w jaczim je gôdka ò zasëpónym ògniszczu.

3

Ksążka, co jã Remùs napisôł dlô Kaszëbów ze skrą w dëszë, je jak zasëpóné ògniszcze.
Przëbôczta wszëtkò, co wiéta ò ògniu:

• Jak człowiek żił, czej nie znôł ògnia?
• Chto i czedë, wedle mitologicznëch wierzeniów, nen òdżin człowiekòwi dôł?
• Jak òdżin zmienił lëdzczé żëcé?
• Jaczim spòsobã dôwny lëdze pôlëlë òdżin, a pózni gò przechòwiwelë?
4 Wërażenié zasëpóné ògniszcze mòżemë rozmiôc na dwa ôrtë:
zasëpóné ògniszcze

przësëpóné pòpiołã, żebë żar dłëżi sã trzimôł
i mógł bëc w kòżdi chwilë rozdmùchóny

zasëpóné,
zagaszoné

• Chtërno ze znaczeniów wërażeniégò zasëpóné ògniszcze je wëzwëskóné w wëjimkù pòwiescë?
5

Remùs spisôł swòje dzeje dlô tëch, co chcą retac królewiónkã. Pòkôzôł w nich, jak to mòże bëc
robioné. Òn sóm, jak wiéta, zaladowôł ksążczi na karã i wòzył òd wsë do wsë, òd miasta do miasta.

• Nalézta akapit, w chtërnym je gôdka ò tim spòsobie Remùsa na retanié królewiónczi i òdczëtôjta
na głos.

• Zdrzącë na òbrôz, co je niżi, rzeczta, co na nim widzyta i w jaczim
miesce je nasz bòhater (rozpòznôjta to pò elementach òbraza).

Tadeùsz Pòdgórsczi
Warkòwò zrzeszony z mòrzã,
co òstało mù téż jakno
przédny temat malarsczich
zainteresowaniów; chãtno
malëje mòrze, robòtã rëbôków i kaszëbsczé jezora;
òblubioné techniczi ùsôdzcë:
òléjné, temperowé malarstwò
i akwarele.

Tadeusz Podgórski, Remus nad Motławą, [w:] J. Borchmann, Inspiracje malarskie literaturą kaszubską, Bolszewo 2013, s. 92.

143

7. Zasëpóné ògniszcze

5 W dzysészim wëjimkù tekstu pôdają wôżné zapitania.
Namëslëta sã, co wa bë na te zapitania òdpòwiedzelë. Żlë brëkùjeta przed òdpòwiedzą jaczich
pòdpòwiedzów, szkólny jich ùdzeli.

• Do kòżdégò z zapitaniów mòże dac krótką òdpòwiédz jo abò nié. Równak wa pòtrafita ju

wëpòwiedzec wicy jak jedno słowò. Pòdôjta do kòżdégò zapitaniô czile argùmentów, co rozwiną
òdpòwiédz.

• Czë Smãtk mô rzãdzëc wiecznie w kaszëbsczich dzejach?
• Czë lud kaszëbsczi mô dżinąc jak sniég, chtëren taje?
• Czë ten lud mô sã copac jaż do brómë smiercë i òstawic pò sobie le zapadłé zómkòwiska
i mòdżiłë?
• Chcôłbë të wëbawic zaklãti zómk?
• Chcôłbë të przeniesc królewiónkã przez głãbòką wòdã?
6 Remùs przëmówił wasce Józefòwi przed smiercą, że mdze Òrmùzdową skrą. Jak òn to
przërzeczenié wëkònywôł i co gò przë tim spòtikało? Wëcëgnita swiądë z tekstu.
7 Żlë sprawa kaszëbskô je skrą, to jak mëslita, w jaczim môlu òna je dzysô? Ògniszcze je zasëpóné,
czë rozpôloné; a mòże dopiérze zaczinómë dmùchac, żebë je znôw rozpalëc? Mòże je tak, że
niejedne sprawë są zasëpóné, jiné zaczinają tlëc, jesz jiné pôlą sã ju jasnym płomã? Napiszta ò tim.
8 Wëjimk kùńczi sã taczima słowama: Jem ùdbë, że żëcé lëdzczé jidze wkrąg. Skąd wińdzesz
pòrenë dzecynną nogą, tam sã wrócysz na wieczór, pòdparłi czijã wãdrownym. Napiszta czile
zdaniów ò tim, jak rozmiejeta te słowa i czë òne sã w lëdzczim żëcym zjiscywają. Mòże są
téż jaczés rzeczónczi (pòlsczé abò kaszëbsczé), co do tegò tematu pasëją?

144

8. Zaklãtô królewiónka – chto to je?

Wprowadzenié do tematu
Rozrzeszta rebùs.

-ch

se-

fl-

-era

-ger

-ńc

kłó-

-ka

Rzeczta, do czegò lëdzóm służą òbie wëczëtóné z rebùsa rzeczë.
Më czëtelë ju dosc tëli wëjimków z Żëcégò i przigòdów Remùsa, gdze bëła gôdka ò zaklãti królewiónce
i zapadłim zómkù. Jak mëslita, chto to je ta zaklãtô królewiónka, co jã Remùs mô wëbawic? Co sã
skrëło pòd zapadłim zómkã, do chtërnégò Remùs mô zaniesc królewiónkã? Rzeczta ò tim.

145

8. Zaklãtô królewiónka – chto to je?

Ùczbienié
1

Pòsłëchôjta wëjimka z Żëcégò i przigòdów Remùsa, gdze ksądz Paweł gôdô z Remùsã na òstrowie
Wdzydzczégò Jezora. Òsoblëwie dôjta bôczënk na òbjasnienié zrzeszoné z zaklãtą królewiónką
i zapadłim zómkã (zbadérujta, czë ò tëch sprawach jesta mëslała juwerno, jak to je òpisóné
w teksce). Òd dzysô bãdzeta ju wiedzelë, co sã krëje pòd tima symbòlama.

Aleksander Majkòwsczi, Żëcé i przigòdë Remùsa
(wëjimczi)

Pòd mòdrim niebã na samòtnym zelonym òstrowie nabrôł jem do ksãdza Pawła
ti wiarë, co dzeckò do òjca i wëspòwiôdôł mù sã z mòjégò żëcô, òd pierszich chwil,
chtërne jem sobie wdarził z dzecynnëch lat, jaż do tëch dni, w chtërnëch na tim
òstrowie Wdzydzczégò Jezora Pón Bóg na nas patrził z wësoczégò nieba.
Czej jem sã rôz jiscył, że widu mie nie delë, a miecz jô wëdôł sóm w rãce białczi,
òdezwôł sã ksądz Paweł:
– Miecz i wid! Widu le sóm nabrac mòżesz, a miecz sobie mùszisz ùkùc włôsną rãką.
Nicht cë jich nie dô. A jak bãdzesz miôł miecz i wid, to bôczë na to, że nôtëra lëdzczégò karna je takô, jiże jesz w plecë cë kamieniama i òtrëtima strzałama mierzëc
bãdą, czej jich pòprowadzysz na dobiwanié zaklãtégò zómkù.
Czej wezdrzã na cebie, brace, płakac bëm mógł. Wiôlgą môsz dëszã, ale ji zemsczé
òbleczenié taczé jak ruchna swiniôrka na królewsczim òtrokù. A nawetk mòwë cë
nie ùżëcził Pón Bóg, żebës mògł lëdzóm swòjã dëszã wëjawic. Chòba ten òdżin, co
sã w tobie żôli, samim cepłã swòjim zagrzeje tëch, co mają przëjôcelską tobie dëszã.
A nie dôj wëgasnąc ògniu swòji dëszë, bò na darmò òn sã gwësno nie pôli. I bróni
gò òd zëmnégò chòpù tëch, chtërnëch z daleka straszą òmanë: Trud, Strach i Niewôrto. Żelë Pón Bóg cë kôże w taczi pòstacëji chadac pò swiece, chadôj i bôczë, że to,
co robisz w zgòdze z dëszą twòją, dobré je i wòlą Òpatrznoscë, chtërna swiat i lëdzy
prowadzy do célu, „chtërnégò lëdzczé nasze òczë dozdrzec ni mògą” […]
Wëbawi zaklãti zómk! Dôj wòlã zaklãti królewiónce! Jak dobãdzesz, pòwiedzą lëdze, że stôł sã cud […]
Czemùż bë nasza zaklãtô mòwa kaszëbskô ni miała wstac jak królewiónka i sadnąc na złotim tronie? Czemùż bë nasz lud kaszëbsczi ni miôł sã pòdniesc ze zemi,
jak zapadłi zómk? Tec béł czas taczi, że wiódł pòd swòjima Grifama tësące wòjska,
panów i ricerzi, że bieżôł pò mòrzu w tësące kòrabli pò cëzé brzedżi, straszny jakò
wróg, witóny jak przëjôcél. Że dzys sã krëje pòd dãbama jednëch Kalwarëjsczich
Gór? Nié lëczba sprawi cud, ale dëch, chtëren w ti lëczbie zaklãti żëje.
Tak mówił ksądz. A mie sã zdôwało, że naju òstrów sã pòdnôszô w górã wëżi
a wëżi, żebë słowa te sã rozeszłë òd Rozewiô do Naklë, òd Gduńsczi Głowë pò Stopienny Kam.
Na spòdlim: A. Majkowski, Żëcé i przigòdë Remùsa, Gdańsk b.r., s. 280–281.

2

Rzeczta, kògùm abò czim w pòwiescë je zaklãtô królewiónka i zapadłi zómk.

• Przemalujta zestôwk do zesziwka. Zapiszta czile argùmentów, co ùdokaznią, że kaszëbskô mòwa
je jak zaklãtô królewiónka, a kaszëbsczi lud jak zapadłi zómk. Jak ùznajeta, że tak le bëło w czasach

146

IV • W Remùsowim swiece

Majkòwsczégò, a dzysô ju nié, tej w II dzélu zestôwka pòstawta sztrichë (równak nôprzódka dobrze
sã namëslëta).

czas

3

I

czasë Majkòwsczégò

II

dzysdniowé dzeje

mòwa jakno zaklãtô
królewiónka

lud jakno
zapadłi zómk

Remùs jiscy sã, że chce retac królewiónkã i zapadłi zómk, ale nie delë mù widu, a miecz sóm òddôł
w rãce nié ti òsobë, co bëło nót. Ò jaczi miecz i jaczi wid tuwò jidze? Czë pò prôwdze ò rzeczë, czë
to téż są symbòle?

• Nalézta òdpòwiédz ksãdza Pawła na te Remùsowé jiscënczi i rzeczta, czim w żëcym kòżdégò
człowieka je wid, a czim miecz.

4 Felënk miecza i widu nie je jedurnym jiscënkã Remùsa. Òn sã jiscy téż na swój wëzdrzatk. Ju rôz
z przëczënë tegò wëzdrzatkù stracył (przëbôczta, czedë i przë czim to bëło).

• Ksądz Paweł pòcwierdzywô, że ten wëzdrzatk nie je nôpëszniészi, ale mô cos dlô Remùsa na
pòceszenié. Nalézta to w teksce i rzeczta, jak pasturk je wspiéróny słowama ksãdza.
• Zdrzëta na Remùsa z òbraza, co je niżi, i òpiszta jegò wëzdrzatk.

Andrzéj Grabòwsczi
Mieszkańc Zëławów,
lubòtnik i znajôrz tegò
regionu; warkòwi artista
plastik; szkólny; bëtnik
wielnëch plenerów
i wëstawów; zaczekawiony
kaszëbsczim regionã.

Andrzej Grabowski, Remus
i król jeziora przy ognisku,
J. Borchmann,
[w:] Inspiracje malarskie
literaturą kaszubską,
Bolszewo 2013, s. 85.

147

8. Zaklãtô królewiónka – chto to je?

5

Przënôleżnosc kòżdégò człowieka do nôrodu, etnicznégò karna, gôdanié swòją gôdką – to wôżné
sprawë. Wikszosc Kaszëbów mô dëbeltną juwernotã: są Pòlôchama i znają pòlską mòwã, ale téż
są Kaszëbama i kaszëbskô gôdka je jich rodną mòwą. Prosto mòże rzec, że są dëbeltno ùbògacony
ò dzél z môłi i wiôldżi òjczëznë.

• Przeczëtôjta wiérztã. Na spòdlim dokazu rzeczta, jaczé sprawë w nim òmôwióné są juwerné
z dzysészim wëjimkã Żëcégò i przigòdów Remùsa.

Michôł Piéper, Mòją nënką jes
Chcã sã ceszëc i redowac
Chcã jô wiôlgòsc twòjã znac
Jem jô môłi i żôrotny
Ale jô Kaszëba jem!
Twòje stegnë, twòje bómë
Twòja głãbiô we mie je
Jô ce lëdóm ë zdzëwùjã
Të doch mòją nënką jes.
Kùli Remùsów jesz trzeba
Kùli më jesz zniesemë zgardë
Żebë młodi chcelë dozdrzec
Gdze jich zemia, gdze jich mòwa
Gdze najô tatczëzna – Kaszëbë są.

148

Michôł Piéper
Ùrodzony we Wejrowie,
sparłãczony z Lëzënã
i Rëmią; solista rockòwégò
karna Chëcz; pòeta; wiérztë
pùblikòwôł w „Nordze”,
„Pòmeranie”, „Zymkù”
i w antologiach; czile z jegò
dokazów dożdało sã
dolmaczeniô na fińsczi jãzëk.
Wëdôł téż swój tomik
z wiérztama Wanoga pò
mëslach.

9. Czemù Remùs nie wëbawił
królewiónczi?
Wprowadzenié do tematu
Gadôjta ò taczich sprawach:

• Jak môłi Remùs miôł retac zaklãtą królewiónkã? Co z tegò wëszło? Czemù mù sã nie ùdało?
• Jak królewiónkã retôł pózni ùstny ju Remùs?
• Jak dzysdniowi Kaszëbi mògą retac swòjã królewiónkã.
Òd wiele lat na Kaszëbach je òrganizowóné Kaszëbsczé Diktando, chtërno w pòdtitlu mô dopisk
Królewiónka w pałacu. Spróbùjta wëwidnic znaczenié tegò dopiskù.
Prôwdzëwé wëjasnienié pòdtitla Kaszëbsczégò Diktanda Królewiónka w pałacu daje dokôz Jana
Trepczika, z chtërnégò te słowa są wzãté.

• Przeczëtôjta wiérztã Jana Trepczika Kaszëbskô mòwa i nalézta w ni wëjasnienié znaczeniô pòdtitla
Kaszëbsczégò Diktanda.

Jón Trepczik, Kaszëbskô mòwa
Tczëwôrtnô jes jak dzejów duch,
Co w tobie sã przezérô,
Bò slôdë wdôr i rodny chùch
Wespół z tobą ùmiérô…
Tczëwôrtnô jes jak naju gón
Do widu ë do słuńca,
Të szërok mdzesz brzëmia jak zwón,
Na wiedno ë bez kùńca.
Skażoną miôł ce, wej, cëzyńc,
I znikwic chcôł do nédżi,
Le më cë dómë w pałac przińc
I w pierszé sadnąc rédżi.
Ò, mòwò starków! Nad twój zwãk
Nick lepszégò nicht ni mô!
Jô lubiã ce, móm ò ce lãk,
Ce stracëc strach mie zjimô.
Jô ùkòchôł ce jak no brat
Widzałosc zaczarzoną.
Òd małoscë do stôrëch lat
Jes dlô mie namienioną.

149

9. Czemù Remùs nie wëbawił królewiónczi?

Ò, mòwò starków! Më ce w strój
Òbleczemë bùszny,
Że mdzesz sklënia jak gwiôzdów trój,
Jak słuńca wid pëszny!
T. Lipski, Remùsowi króm, Gdańsk 1990, s. 121.

Ùczbienié
1

Słëchôjta ùwôżno tekstu, a dowiéta sã, czemù Remùsowi sã nie ùdało z retanim
królewiónczi i czedë òn so to ùswiądnił.

Aleksander Majkòwsczi, Żëcé i przigòdë Remùsa
(wëjimczi)

Z jedny stronë bùdinkù, w chtërnym mieszkô szkólny, je gòłi plac, chtëren miôł
do rzéczi ùrzmã długą, leżącą do słuńca. Na ti ùrzmie zabôwiałë sã dzecë ze wsë. […]
Tam i jô pò mòji chòroscë wëgrzéwôł sã na słuńcu. A dzecë – jak no dzecë – pòmału przëwëkłë do mie i nie ùcékałë. Kùreszce nawetk òbsôdiwałë wkół mie na ùrzmie
jak rój, bò jô jim òpòwiôdôł bôjczi.
I doznôł jem sã tedë, a serce mie sã redowało, że dzecë mòjã gôdkã rozmieją, pòkąd
jô ze starszima żódną miarą sã ni mógł dogadac. Tak jô nym dzeckóm òpòwiôdôł
ò królewiónce, chtërnã smòk strzeże na wësoczi wieżë. Piãknô òna i nieszczestlëwô,
ale ji gôdczi nicht nie rozmieje: ani lud, ani ricerze. Dlôtegò ji wëbawic ni mògą. Tej
jô pòwiôdôł ò zaklãtim zómkù gôdkã, zómkù, chtërnégò strzegą trzë straszlëwé

150

IV • W Remùsowim swiece

ùkôzczi: Trud i Strach, i Niewôrto. Biédnémù pasturkòwi ùkôże sã królewiónka tegò
zómkù rôz jeden na sto lat i prosy, bë jã przeniósł przez rzékã i przez ne straszëdła.
A czej bãdze miôł dëcha i sëłã, tej wëbawi zómk i bãdze królã przë królewiónce… Rósł
na pùstkòwiu za lasama pasturk môłi, biédny i bòsy, i jemù sã królewiónka ùkôzała.
Òn sã nie bòjôł nëch trzech straszëdłów, ale ji jednak nie przeniósł, bò mù nie dostôwało… Czegòż to?… WIARË.
Jak òd łiskawicë, tak sã mie terô w dëszë rozwidniało przë tim òpòwiôdaniu
dzecóm:
– Wiarë! Chtërna jak bliza mòrskô scygô òkrãtë w brózdë mòrsczich dróg, chtërna
jak pałąg trzimô gromadã i dëchóm daje mòc nad całama. To bëło to, co w nen dzéń
straszny na Łisce Julka mie kôzała miec, czegò mie dac ni mògła sama.
Ale ti wiarë w swòjã mòc i w swiãtą sprawã, ti jô ni miôł ju jakò môłi pasturk pòd
ùkòrunowóną jarzãbiną. Dlôtegò jô przegrôł sprawã, a dobéł Smãtk.
Ale dzecë, czej jô sã namiszlôł i patrzôł w swòjã dëszã, bùdzëłë mie wòłającë:
– Remùs! Pòwiadôj dali!
Ale jô sã wzął i szedł dodóm, bò mie wiôlgô nimòc zmògła, czej jem dobéł tã prôwdã.
Na spòdlim: A. Majkowski, Żëcé i przigòdë Remùsa, Gdańsk b.r., s. 409–410.

2

Na spòdlim tekstu òdpòwiédzta na zapitanié zapisóné w temace ùczbë. Czemù Remùs nie wëbawił
królewiónczi? Czë trud béł dlô niegò za wiôldżi? Czë przeszkòdą béł strach? Czë ùznôł, że nie je
wôrt tegò robic? Co to bëło?

3

Co lëdzóm pòmôgô abò przeszkôdzô we wôżnëch sprawach? Zapiszta w zesziwkù përznã swiądów.

W robienim wôżnëch rzeczi człowiekòwi
pòmôgô

przeszkôdzô

4 W teksce wëstąpiłë słowa: trud, strach, wiara. Wëkònôjta z nima taczé cwiczënczi, jak to je
pòkôzóné w przikładze niżi:

5

słowò

równoznaczënë

procëmné słowa

waje òbjasnienia

mòc

sëła, zuchternosc,
chwat, môch

nimòc, słabòta, môłk,
zmetlałosc

miec wiôlgą sëłã

Napiszë òpòwiôstkã ò swòji jawerny abò wëmëszlony robòce i wëzwëskôj w ni jak nôwicy zebróny
przed sztótã słowiznë.

6 Czejbë wama przëszło wëkònac jaką cãżką robòtã, chtërna z trzech ùkôzków bë bëła nôwikszą
przeszkòdą? Òpòwiédzta drëchóm ò tim.
7

Wasta Józef òstawił Remùsowi swójny ôrt testamentu do wëkònaniô. Na spòdlim tegò
lëteracczégò zdarzeniô artistka namalowała òbrôz. Zdrzącë na òbrôz, co je niżi, rzeczta ò tëch
Remùsowëch testamentach – lëteracczim i malarsczim – są òne ze sobą zgódné, czë mòże sã
jinaczą?

151

9. Czemù Remùs nie wëbawił królewiónczi?

Ludwika Szefka
Mieszkô w Strzebielënie,
z wësztôłceniô szkólnô,
ji malarsczé ùtwórstwò je
przede wszëtczim ùsôdzóné
òlejną techniką, chãtno
malëje pejzaże, ale téż
céchùje malënczi, interesëje
sã kùlturą Kaszëb.

Ludwika Szefke, Testament
Remusa, [w:] J. Borchmann,
Inspiracje malarskie literaturą
kaszubską, Bolszewo 2013,
s. 100.

8

Remùs gôdô, że Smãtk dobiwô tam, gdze człowiek tracy WIARÃ.

• Wëszëkôjta w Bedekerze kaszëbsczim (Bedekerze kaszubskim) abò jinym przëstãpnym zdroju
wiédzë hasło Smãtk i przeczëtôjta infòrmacje ò nim.
Zapiszta
w zesziwkach przëdôwniczi, co wedle waju dobrze òddôwają nôtërã Smãtka.
•

9 Przëszëkùjta w fòrmie lapbooka abò mùltimedialny prezentacje wiadła ò Smãtkù, ò jegò rolë
w kaszëbsczi mitologie, ò jegò bëtnictwie w kaszëbsczi lëteraturze, ò rozmajitëch spòsobach
rozmieniô ti pòstacë w kaszëbsczi kùlturze, ò wëzwëskiwanim mòtiwù kaszëbsczégò Smãtka
w dokazach z pòlsczi lëteraturë i jinszé infòrmacje, jaczé ùdô sã zebrac.

152

10. Pòdrechòwanié rozdzélu IV
1

Rozrzeszë rebùs i dofùluj jegò wińdzëną felëjącé w zdanim słowa.
Remùs przëmówił wasce Józefòwi, że bãdze jak

-zech

-cha

gniô-

-ga

ta-

-ka

-ôta

m-

-k

153

10. Pòdrechòwanié rozdzélu IV

2 Zaznaczë pasowné òdpòwiedzë: zgódné z prôwdą – P (Prôwda); żlë to nie je prôwda – F (Falsz).
Kònie, co stojałë w stani na pùstkòwiu, miałë miona: Gniadi i Liza.
Remùs widiwôł w stani królewiónkã na parmieniu słuńca.
Stolëm pilowôł królewiónczi na wieżë zómkù.
Królewiónka miała na głowie strzébrzną kòrunã.
Remùs miôł skażoną mòwã.
Mòwa królewiónczi bëła przez dłudżi czas zaklãtô.
3

Napiszë, co (zgódno z deją tekstu Żëcé i przigòdë Remùsa) sã krëje pòd pòchwôtama: zaklãtô
królewiónka i zapadli zómk.

4 Dofùluj tekst z lukama:
Môłi pasturk widiwôł , chtërna gò prosa ò przeniesenié przez głãbòką do ji òjców.
Ten snôżi bùdink i jegò pani pòkazywałë sã spòd zemi rôz na lat. Zadanié żdało na kògòs,
chto bãdze dzyrsczi i sã nie przelãknie trzech . Remùs wzął swòjã panią na rãce i wstąpił
do wòdë. Nie ùrzasł sã ani stolëmnégò , ani brzëdczégò , nawetka smiészné gò nie
pòkònało. Równak czedë stanął i przëzdrzôł sã w wòdze swòjémù , tedë zwątpił. Pùscył swòjã
panią, a òna nazôdka wrócëła pòd zemiã na pòstãpné sto lat. Razã z nią zapôdł sã téż ji
5 Jak wëzdrzałë trzë ùkôzczi? Dodôj miono do òpisënkù abò òpisënk do miona:

L.p.

Miono

1
2
3

Òpisënk
To je białka, mô czôpkã ze sto zwóneczkama i bestré ruchna.

Trud
Płënie na camrze, mô brzëdczi pësk jak swinia.

6 Chtërna z trzech ùkôzków (wedle słów królewiónczi) bëła nôgòrszô?
Dowiész sã tegò, czedë òstawisz co piątą lëtrã z lëterowi żnije:
KRUKNRÓR AIWÔRPERËNAWCËNAÔWÔGARNOGATCENAOBAL A
7

Ùpòrządkùj zdarzenia z Remùsowégò żëcô chronologiczno (przez pòstawienié przë nich
pòstãpnëch numrów).
Wanożnik wòzy na karze ksążczi dlô kaszëbsczégò lëdu.
Pasturk snije ò królewiónce pòd kòrunowóną jarzãbiną.
Dzérznik spòtikô sã z trzema ùkôzkama.

154

IV • W Remùsowim swiece

Remùs widzy w stani królewiónkã na miesądzowim parmieniu.
Remùs pòwiôdô dzôtkóm ò swòjim żëcym i przigòdach.
Remùs gôdô z wastą Józefã ò prosbie królewiónczi.
8 Remùs miôł na pùstkòwiu psa, chtëren sã zwôł:
a) Gniadi
b) Frësza
c) Liza
d) Gniota
9 Dokùńczë zdanié: Remùs widiwôł królewiónkã (wëbierzë wszëtczé pasowné òdpòwiescë):
a) w jizbie ù szkólnégò.
b) pòd kòrunowóną jarzëbiną.
c) w stani.
d) na òstrowie Wdzydzczégò Jezora.
10 Dopiszë synonim i antonim do kòżdégò z pòdónëch słów:
wiôldżi • dzyrsczi • głupi
11 Pòdôj pòlsczé znaczenia nôslédnëch kaszëbsczich słów:
ùkôzka • stolëm • òstrów • wid • kôłp • kara
12 Chtërno tłómaczenié zdaniégò Zaszorzëło na rzéce i pòdpłënãłë, jak zôgôdczi z cëzégò swiata, dwa
wiôldżé kôłpie je pòprawné?
a) Zaszumiało na rzece i odpłynęły, jak zagadki z obcego świata, dwie wielkie gęsi.
b) Zawirowało na rzece i podleciały, jak zagadki z obcego świata, dwa wielkie ptaki.
c) Zaszeleściło na rzece i podpłynęły, jak zagadki z obcego świata, dwa wielkie łabędzie.
d) Zabulgotało na rzece i odleciały, jak zagadki z obcego świata, dwie wielkie kaczki.
13 Wpiszë pasowno fòrmë ùszłégo czasu czasnika widzec do zestôwka:
jô móm widzóné • jô widzôł • jô jem widzôł

Prosti ùszłi czas

Òpisowi ùszłi czas

Archajiczny ùszłi czas

14 Jaczé pitania zadôwôł Remùs dzecóm, czedë wanożił pò Kaszëbach? Zapiszë je.

155

10. Pòdrechòwanié rozdzélu IV

15 Pòłãczë òbrôz (òpatrzony cyfrą) z jegò pòzwą (zapisóną przë lëtrze).
a) Remùs i zédżer
b) Biôtka Remùsa z Gòliatã
c) Wizje Remùsa
d) Remùs nad Mòtławą

1

156

V • Wczora, dzys
i witro Kaszëbów

1. Kaszëbskô tradicjô

Wprowadzenié do tematu
Elementarnym dzélëkã kòżdi spòlëznë je lëdzkô jednostka, to je kòżdi z waju z òsóbna.
Rzeczta pierszé waje skòjarzenia, chtërne bãdą òdpòwiedzą na pitanié ò samégò se: chto jô
jem / kògùm jô jem?
Pòstãpnym stãpieniã òrganizacje kòżdi spòlëznë je familiô.

• Zdrzëta na to, co parłãczi nôleżników familie: krewnota, nôzwëskò, pòspólné żëcé, tradicjô
i rodzynné dzeje.

• Rzeczta ò swòjich familiach wedle zapisónégò wëżi mòdła.
Kaszëbë to waju môłô òjczëzna.

• Napiszta na tôflë, czim dlô waju je òjczëzna (kòżdô òjczëzna, bez dzeleniô na môłą i wiôlgą).
• Czim sã jinaczi môłô òjczëzna òd ti wiôldżi?
Wiôlgô òjczëzna to Pòlskô. Żëje w ni nôród, co mô pòspólny jãzëk, kùlturã, tradicje i historiã.
Rzeczta ò wërechòwónëch przed sztótã elementach czile słów.
Czë z miészich spòlëznów żëjącëch w Pòlsce pòtrafita wërechòwac òkróm Kaszëbow jesz jinszé
karna? Pòdôjta przedstôwców jinszich nôrodnëch abò etnicznëch karnów, jaczi żëją w naszim kraju
(jeżlë je z tim jiwer, rozrzeszenié nalézeta w Ustawie o mniejszościach narodowych, etnicznych i języku
regionalnym z 6 stëcznika 2005 rokù).
Kaszëbë mają swòjã regionalną symbòlikã, czësto juwerno jak Pòlskô. Dospòrzãdzta tej
w zesziwkach zestôwk, jak nen niżi.

Lp

symbòl

1

céch

2

flaga

3

stolëca

4

himn

Kaszëbë

Pòlskô

Wikszosc eùropejsczich krajów twòrzi Eùropejską Ùniã. Wëpiszta kraje wchôdającé w òbrëmienié EÙ.
Kaszëbskô, chòc niéwiôlgô krôjna, przetrwała wieczi. Òkróm mòwë, ò chtërny bëła gôdka na
wielnëch ùczbach, wôżné zadanié dlô trwaniô Kaszëb spôłniwô tradicjô.

• Wëszëkôjta w słowarzu pòlsczégò jãzëka znaczenié hasła tradycja i zapiszta je pò kaszëbskù.
• Jaczé tradicje zachòwałë sã do dzysô na Kaszëbach? Pòdôjta czile przikładów.
• Jedno pòkòlenié przekazëje tradicje drëdżémù. Jak mòże to robic? Òpòwiédzta ò tim.
158

V • Wczora, dzys i witro Kaszëbów

Ùczbienié
1

Wësłëchôjta wiérztë Jana Trepczika. Dôjta bôczënk, co dlô liriczny òsobë je ji òjczëzną i co w ti
òjczëznie ji sã nôbarżi widzy.

Jón Trepczik, Òjczëzna
Jakùż pësznô jes mie Kaszëbskô!
Jakùż je snôżi twój strój!
Jakże farwné twòje ùstronë,
Co tak redëją zdrok mój.
Të zarzekłi chòwiesz w se pòzdrzatk,
Lasë, wądołë strzód gór,
Gdze jak kwiatë leżą przezérné,
Trójné gladzënë jezór.
Ù ce rodną czëjã chòrankã,
Swiãti wiarë łiskô gón,
A zabëtô dzejów pòwiesca
Widni kòl twòjich ùstrón.
Cë wic pòczestnosc òddôwómë,
Żëcé nasze z tobą zdôwómë,
Bò nad brëslëjącym Bôłtã je
Naja òjczëzna i môl.
Poezja Zrzeszyńców, Gdańsk 2013, s. 377–378.

2 Ta wiérzta je piesniczką. Òdszëkôjta jã na platce i zaspiewôjta razã.
3

Liricznô òsoba z wiérztë Òjczëzna je bùsznô, że ji tatczëzną je Kaszëbskô. Co ji sã w ny Kaszëbsce
widzy? Dospòrzãdzta wiadła wedle nôslédnégò mùstru:

Co sã widzy?

Òpisënk – jaczé to je?

• Òbjasnita, co òznôczają słowa z piesni: Jakùż pësznô jes mie Kaszëbskô. Nim òbjasnita całé zdanié,
zapiszta pòlsczé znaczenia kaszëbsczégò przëdôwnika pëszny.

• Chtërno ze znaczeniów tegò słowa je wëzwëskiwóné ù Trepczika?
4 Namalujta Kaszëbë widzóné òczama liriczny òsobë z wiérztë Jana Trepczika.
5 Przëszëkùjta plakat na temat: Hewò Kaszëbë.

159

2. Na ùbrzegù żëcô

Wprowadzenié do tematu
Nalézta w słowarzu, co znaczi słowo ùbrzég. Zapiszta wszëtczé znaczenia tegò słowa ze słowarza
pòlsczégò jãzëka. Wëpiszta kaszëbsczé synonimë słowa ùbrzég.
Rzeczta, co dzeje sã w żëcym człowieka, czedë nen stôwô na jegò ùbrzegù. Zapiszta na tôflë
wszëtczé skòjarzenia, jaczé wama przińdą do głowë.
Wëmieńta znankòwniczi, chtërne wedle waju bãdą pasowné do òkresleniô nôstroju człowieka
stojącégò na zberkù żëcégò.

Ùczbienié
1

Wësłëchôjta wiérztë Jana Drzéżdżona i zapamiãtôjta z ni:

• pierszé karno: chto przëszedł do gòspòdarza;
• drëdżé karno: jaczé darënczi dôwôł gòscóm gòspòdôrz;
• trzecé karno: pitania zadôwóné gòscóm.

Jón Drzéżdżón, Przëszlë do mie
Przëszlë do mie rôz dwa biôlé kôlpë
Cëż wa pòwiéta drëszë dwa
Dóm wama dwie swiéce na drogã
Niech sã pôlą dlugò na ti drodze biôli.
Przëszlë do mie rôz dwa mòdrôczi z żëta
Dzeż wa bëlë tak dlugò wa drëszë dwa
Dóm wama na drogã mòje nowé bótë
Na tã dlugą biôlą drogã piôszczëstą.
Przëszlë do mie rôz dwa jezora z gladą
Dzeż wa spa tak dlugò przëjôcele mòji
Dóm wama mòje òczë na samò glãbòczé dno
Żebë wa mia co òd mie na pamiątkã.
Przëszlë do mie rôz dwie gwiôzdë z nieba
Żebë jô z nima szedl w tã drogã wësoką
Wzãlë mie pòd pazëchã a té më szlë
A wkól lëdze zwònilë, zwònilë zwònama.
Jan Drzeżdżon, Twórczość kaszubska, Gdańsk 2016, s. 586.

160

V • Wczora, dzys i witro Kaszëbów

ten portret trochę
większy od innych,
bo uczniowie będą
na jego podstawie
dokonywali opisu
w lekcji V.4.

Jón Drzéżdżón
(1937–1992)
Ùrodzony w Domôtowie;
szkólny, nôùkòwi prôcownik
Gduńsczégò Ùniwersytetu;
ùsôdzca pòlsczich
i kaszëbsczich dokazów
prozatorsczich i pòeticczich;
aùtor tomików: Sklëniané
pôcorë, Przëszlë do mie;
z prozë: W niedzelny wieczór,
Dzwónnik, Na niwach, Kòl
Biélawë, Twarz Smãtka;
aùtor artiklów ò lëteraturze
i ksążków, a téż dokazów
dlô dzecy i młodzëznë.

Pòrtret Jana Drzéżdżona
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 52

2 Liricznô òsoba z wiérztë Przëszlë do mie je baro gòscynnô, tak jak nakazëje kaszëbsczi zwëczôj. Nié
leno je rôd swòjim gòscóm, ale jesz kòżdi dostôwô òd ni darënk.

• Rzeczta, jaczi gòsce przëszlë na gòscënã i jaczé dostelë darënczi.
3

Wëpiszta zapitania, co òstałë sczerowóné przez liriczną òsobã do gòscy.

• Dobré wëchòwanié nakazëje òdpòwiadac na zapitania. Zapiszta, co gòsce bë mòglë na te zapitania
òdpòwiedzec, czejbë mòglë gadac.

4 Co mòżeta rzec na spòdlim tekstu ò liriczny òsobie? Zapiszta swòje swiądë.
5 Jaczé elementë tekstu ùdokazniwają to, że naja liricznô òsoba stoji na ùbrzegù żëcégò?

• Czë liricznô òsoba je swòją sytuacją ùrzasłô, czë sã redëje, a mòże czëje jesz co jinégò? Co to je?
6 Smierc parłãczi sã nama z płakanim, czôrną farwą, jiwrã i smùtkã. Czë nôstrój naji wiérztë téż je
taczi? Nazwita gò przë ùżëcym pasownëch znankòwników i jistników.
7

Ze smiercą na Kaszëbach rzeszą sã rozmajité tradicje i òbrządczi. Przëszëkùjta na ten temat
wëpòwiésc na pismie.

161

3. Përznã prôwdë ò lëdzach

Wprowadzenié do tematu
Chcemë gadac ò lëdzach: jaczi òni są (pòdôjta znanczi).
Pòdzelta te znanczi na dobroctwa i fele. Zapiszta je w dwùch régach.

Gramatika
Zdrzëta na òdmianã jistnika lëdze, bôczta, że w pòjedinczny lëczbie je to czësto jinszé słowò jak
we wielny lëczbie.
Nazéwôcz
Rodzôcz
Dôwôcz
Winowôcz
Nôrzãdzôcz
Môlnik
Wòłôcz

człowiek
człowieka
człowiekòwi
człowieka
człowiekã
ò człowiekù
człowiekù

lëdze
lëdzy
lëdzóm
lëdzy
lëdzama
ò lëdzach
lëdze

W jistnikach czãsto sã tak zdôrzô, że zmieniô sã temat słowa we wielny lëczbie i je czësto
jinszi jak w pòjedinczny lëczbie, równak ôrt nie przechôdô do jinszi kategòrie (tak jak
w słowie człowiek: ten człowiek [chłopsczi ôrt], ti lëdze [chłopskòpersonowi ôrt]).
Jistniczi téż colemało zmieniwają we wielny lëczbie ôrt, tj. w pòjedinczny lëczbie je chłopsczi
ôrt, a we wielny ju niéchłopskòpersonowi, np. ten zwón, te zwònë.
Niejedne z kaszëbsczich jistników mają téż czësto jiny ôrt niżlë w pòlaszëznie, np. pòl. ten
dyszel / cień, w kasz. ta diszla / céniô.

• Pòdôjta przikładë jistników na pòpiarcé znanków òpisónëch wëżi w ramce.
• Dôjta bôczënk, jak jistnik lëdze fónksnérëje w przësłowiach. Wëbierzta pò jednym z nich
i wëwidnita w pôrach jegò znaczenié.

Z człowiekã bez sławë lepi ni miec niżódny sprawë.
Lëdzy je dosc, le człowieka ni ma.
Lepi bë bëło na swiece, czejbë lëdze lëdzama bëlë.
To nie je tak letkò człowiekã bëc.
Człowiek, co lubi kwiatë, mô dobré serce.
Człowiek hardi a kam cwiardi, to je jedno.
Rëbóm wòda, lëdzóm zgòda.
Swiat je jak las, człowiek jak lëst.

• Zapiszta mòżlëwé wërazowé zdrëszënë z jistnikama: człowiek i lëdze.
• Człowiek – to brzëmi bùszno. Prowadzta gôdkã na taczi temat: Czim człowiek jinaczi sã òd resztë
stwòrzeniów, jaczé z tegò wëchôdają dlô niegò òbrzészczi.

Ùczbienié
1

Za sztót wësłëchôta tekstu pt. Lëdze. Słëchającë, próbùjta dofùlowac skserowóny zestôwk.

Czasniczi
z pierszégò akapitu

Ò czim gôdają
pòzeszłi lëdze

Co òpòwiôdôcz
mësli ò lëdzach

Artur Jablońsczi, Lëdze
Drzéżdżonów Janowi

Przëszlë do mie. Lëdze przëszlë. A jô bél jakbë nimò. Òni przechôdelë wiedno wiele razy wedle mie. Mòże czasã, czej co brëkòwelë,
zachôdelë téż do mòji chëczë. Në a terô przëszlë do mie? Kò doch
mie ju dôwno ni ma. Nie wiedzą òni ò tim?… Aaa! Jô ju wiém! Dlô nich
to je to jistné. Czë jô jem, czë mie ni ma…

163

3. Përznã prôwdë ò lëdzach

Wejle, jak òni bëlno rozmieją gadac! Ò lëteraturze, ò snôżoce słowa, ò żëcym, ò smiercë – alaże! Czegò to sã czlowiek wszëtczégò nie
dowié. Mùszã sã jima lepi przëzdrzec. Wëzdrzą, jakbë jima chto bél
ùmarli. Gwësno sã jima wëdôwô, że to sygnie sã dobrze òbléc, a pòd
tim òbleczenim dô sã skrëc wszëtkò to, ò czim pò prôwdze mëszlą?
Blós to nie je tak letkò.
Mie nie je trzeba wiele, a jô wiém ò tëch lëdzach to, czegò òni nie
chcelë, żebë jô wiedzôl. Mie sygnie, jeżlë blós na nich wezdrzã. Wiém
ju terô, chto przëszedl do mie, a chto dlô tëch slów, co jich tak wiele
bëlo wërzeklé. Jô doch wiedno gôdôl, że lëdze są malinczi. Tak je gwës.
Tëch, co rozmieją żëc, nie je wiele. Tëch, co rozmieją przebaczac,
jesz mni. Tëch, co rozmieją żëc dlô jinszich, ni ma ju wnetka nijak.
Jo, jo… Bëlobë lepi, czejbë zamiast tëch lëdzy przëszlë tu do mie
dwa Biôlé Kôlpie. Ptôchë bënômni nic nie gôdają. Blós zdrzą na
czlowieka tima òczama, jakbë sklënianyma.
Kôlpie rozmieją wiele wicy jak lëdze.

Pòrtret Artura Jablońsczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 72

Zsziwk 1995, nr 1, s. 4.

2

Przeczëtôjta notkã ò aùtorze i nalézta w ni wëjasnienié, czemù
w placach òglowòkaszëbsczégò ł ùsôdzca stosëje l.

3 Żelë jesta ùwôżno wësłëchelë tekstu, bez wikszégò jiwru
wëbierzeta dobré òdpòwiedzë:
1

Ò lëdzach, co przëszlë, òpòwiôdô:
a) kôłp
b) òpòwiôdôcz
c) ptôch

2 Ten, do chtërnégò przëszlë lëdze:
a) ùcesził sã z jich przińdzeniô
b) zmartwił sã jich gòscëną
c) wòlôł, żebë miast nich przëszedł chto jiny
3

Lëdzóm sã wëdôwało, że pòd òbleczenim dô sã skrëc:
a) brzëdką figùrã
b) to, ò czim pò prôwdze mëszlą
c) lëché pòstãpczi

4 Lëdze gôdelë ò:
a) ùtwórstwie, mùzyce, żëcym, redoscë
b) lëteraturze, snôżoce słowa, żëcym, smiercë
c) sąsadach, hańdlu, żëcym, robòce
5

Czedë lëdze ze sobą gôdelë, naji „òpòwiôdôcz” chcôł sã jim:
a) przësłëchac
b) przëzdrzec
c) przëbaczëc

164

Artur Jabłońsczi
Ùrodzony w Pùckù, gazétnik,
spòlëznowi dzejôrz,
samòrządówc, kaszëbsczi
pisôrz (pisarsczi debiut
pòwiôstką Lëdze z 1992
rokù); dzejôł w pismionie
„Tatczëzna”; aùtor
pùblikacjów, pòwiesców:
Namerkôny, Smùgã,
Fényks; ùsôdzca twòrzący
w bëlacczi òdmianie
kaszëbiznë, gdze nie ùżiwô
sã m. jin. zwãkÙ ł, a na ji placu
stoji l (Bëlôcë zamieszkiwają
kãpë: Swôrzewską,
Òksywską, Pùcką i Hélsczi
Półòstrów).

V • Wczora, dzys i witro Kaszëbów

6 Òpòwiôdôcz wiedno gôdôł, że:
a) lëdze są malinczi
b) lëdze są dobri
c) lëdze są żëczlëwi
4 W pierszim akapice tekstu baro wôżnym słowã je czasnik przińc. Rzeczta, w jaczich rozmajitëch
fòrmach nen czasnik tu wëstąpił? Zapiszta je w zesziwkach i òkreslta dokładno jich fòrmë (czas,
òsobã, lëczbã, ôrt).

• Lëdze zachôdelë do chëczë, czej òni co brëkòwelë. Za czim òni mòglë zachadac do chëczë
òpòwiôdôcza? Wëpiszta pôrã jistników, a mòże téż czasników.

• W nym pierszim akapice narrator mô do lëdzy ò cos żôl. Ò co mù jidze? Rzeczta ò tim.
5 Z tekstu wiéta, że lëdze przëszlë… i gôdelë. Ò czim òni gôdelë?
Wëpiszta tematë jich gôdków i dali dopiszta jesz, ò czim lëdze chãtno gôdają, czej sã zeńdą.

• Co naji òpòwiôdôcz wié ò lëdzach, chtërny do niegò przëszlë?
• Czemù òn rozmieje czëtac w jich mëslach?
6 Ò czim wa chãtno prawita z drëchama? Ò czim gôdôta ze znónyma lëdzama i z nieznajemnyma?

• Co lëdze nôchãtni skriwają głãbòk w dëszë przed jinyma?
7

W teksce są trzë baro wôżné zdania ò lëdzach. Przeczëtôjta je na głos. Òbjasnita znaczenié tëch
słów.

• Jaczé prôwdë ò lëdzach wëzérają z najégò tekstu? Rzeczta ò swòjich swiądach.
• Ni mùszimë ju gwës terô dolmaczëc, czemù òpòwiôdôcz wòlôł, żebë miast lëdzy przëszłë do
niegò dwa biôłé kôłpie.

8 Tekst Lëdze mô pòdtitel Drzéżdżonów Janowi. Ùstalta razã, czemù nen tekst je jemù dedikòwóny.
9 Napiszta wëpòwiésc, co òbjasni słowa: Jô doch wiedno gôdôl, że lëdze są malinczi… Kôlpie rozmieją
wiele wicy jak lëdze.

4. Skądka wzãłë sã
dwa biôłé kôłpie?
Wprowadzenié do tematu
Rzeczta, co wiéta ò kôłpiu. Òpiszta wëzdrzatk tegò ptôcha.
Przëbôczta, w jaczich òmôwiónëch latos dokazach wëstąpiwałë kôłpie.

Ùczbienié
1

Słëchôjta tekstu i namëslëta sã, do kògò òpòwiôdôcz czerëje swòje
wëpòwiescë. Kògùm wedle waji je ta òsoba?

Jón Walkùsz, Stłëkłé pôcórë na jantarowi stegnie

(wëjimczi)

Kòmùdnosc tegò dnia bëła rozcygniãtô na całą długòsc, a ji mléczny szlejer delikatno dotikôł wëzëbłëch òknów, kùszkónëch tamsam malinczima kroplama deszczu, jakbë płakałë zjisconé aniołë.
To jô jesz nie wiedzôł, Jankù, czemù të tak zdrzôł na nã dôkã, jakbës
chcôł jic pò ji trapach z twòjima jantarowima òczama. […]
Skąd tam sã wzãłë jesz te dwa biôłé kôłpie, tegò të mie nigdë nie
pòwiedzôł, ale prôwdac, że wëzdrzało to dëcht snôżo, jakbë bëłë
zaprzëgłé w słuńce i cygnãłë cebie pò twòjim mòrzu jaż do krôjnë
twòjégò słowa. Czedës jô sã spitôł cebie: – Skądkaż są te kôłpie? –
A të le rzekł: – Nié wiele, nié mało – òne wiedno tu bëłë. – Ale mie
sã jednak zdaje, że të je miôł stwòrzoné, bò òne téż miałë jantarowé
òczë, dëcht juwerné do twòjich, rozmiałë kòżdi szept mòrza i wiedzałë akùrôtno, czedë pòdpłënąc na nen môl zetkniãcô zemi, nieba
i mòrza. Tak to pewnie bëło, le të mie nie chcôł tegò pòwiedzec. Jô sã
mógł równak tegò domëszlac pò tëch jantarowëch pôcorach, chtërne të jima rôz w rokù zakłôdôł na szëjã, a tej òne tak płënãłë jak
dwie królewiónczi, a të jes szedł bòsyma stopama pò wëmëtim do
biôłoscë piôskù i niósł zapôloną swiéczkã. A czej wëpôlëła sã swiéca
do òstatnégò płomienia i zgasł nen dzywny wid kôłpióm wkół szëji,
të mie rzekł dëcht cëchò, jaż pò prôwdze: – Przińdze taczi dzéń, że
zamiast jantarowëch trzeba mdze założëc sklëniané pôcorë. Chòc
jô nic z tegò wnenczas nie rozmiôł, nie smiôł ce pëtac, le so mëslôł,
że tak mùszi bëc, bò równak to mô jaczés znaczenié.
Zresztą, kògòż to mòże òbchòdzëc, te pôcorë: czë jantarowé, czë
sklëniané. Lëdzóm to bëło jednak równo, bò òni i tak tegò nie widzelë.

166

Pòrtret Jana Walkùsza
[w]: S. Janke, M. Tamkun,
Poczet pisarzy kaszubskich,
Wejherowo 2016, s.58

Jón Walkùsz
Profesor, prôcownik
Katolëcczégò Ùniwersytetu
Lubelsczégò, ùrodzony
w Klëkòwi Hëce; filozoficznoteòlogiczné studia
w Wëższim Dëchòwnym
Seminarium w Pelplënie,
kapłańsczé swiãcenia
w 1980 r., sztërë lata wikariatu
w: Òsym kòle Swiecégò,
Dżałdowie i Gdini; pò smiercë
J. Drzéżdżona òstôł w 1992 r.
wëbróny przédnikã jury finału
kònkùrsu recytatorsczégò
Rodny Mòwë w Chmielnie;
lëteracczi debiut w 1977 r.;
ùsôdzca wiérztów, piesni,
esejów, artiklów, rozprawów,
mònografiów i recenzjów.

V • Wczora, dzys i witro Kaszëbów

Leno ti, co sã mòglë përzinkã domëszlac tëch twòjich kôłpiów, pôcórków i widu niosłégò pòd pòsowã smrokù, gôdelë: – Dôjta le jemù pòkù,
më mómë równak swój spik, a ten jegò wid i szemarzenié biôłëch kôłpiów w ùzybóny wòdze nóm wcale nie przeszkôdzô, a tej nie chcemë
jemù wlażac w drogã, żebë to nie dało jaczégòs nieszczescô.
J. Walkùsz, Sztrądã słowa, Lublin 1996, s. 9–14.

2 Jak w teksce Walkùsza òstôł przedstawiony i scharakterizowóny Jón Drzéżdżón?

• Zdrzë na pòrtret Jana Drzéżdżona z ùczbë 5.2. i pòrównôj jegò wëzdrzatk z tim przedstawionym
w teksce ks. Walkùsza.

3

Copnita sã do wëjimka Żëcégò i przigòdów Remùsa z ùczbë 4.2. Nalézta w nim òpisënk dwùch
kôłpiów i zestawta gò z tim ùmôlnionym w teksce ks. Walkùsza.

• Jaczé widzyta jinoscë i juwernotë w pòkôzanim ptôchów w nëch dwùch ùsôdzkach. Przemalujta
do zesziwka zestôwk, jak nen niżi, i wpiszta do niegò swòje swiądë.

Kôłpie z pòwiescë A. Majkòwsczégò

Kôłpie z dokazu J. Walkùsza

4 W teksce pòjôwiają sã pôcorë. Co to są pôcorë? Zapiszta wëjasnienié tegò słowa.

• Chto nosy pôcorë i w jaczich leżnoscach?
• Z czegò mògą bëc zrobioné pôcorë? Ò jaczich twòrziwach je gôdka w teksce Jana Walkùsza?
5 W czwiôrtim dzélu ùczbòwnika jesta widzelë, jak malarze przedstôwielë so wëjimczi Żëcégò
i przigòdów Remùsa w malarsczich wizjach. Przedstawta so, że też jesta bëtnikã malarsczégò pleneru,
na chtërnym je nót namalowac òbrôz do tekstu ksãdza Walkùsza. Na przińdny ùczbie zrobita
wëstôwk swòjich dokazów i òpòwiéta drëchóm, co jesta namalowelë na swòjich òbrazach i czemù.

167

5. Kaszëbskô religijnota

Wprowadzenié do tematu
Przë ùżëcym słowarza wëjasnita znaczenié słowa religia. Zapiszta to znaczenié pò kaszëbskù.
Nalézta wiadła ò nôwikszich religiach swiata. Zapiszta jich pòzwë.
Dôjta bôczënk, chtërna z nich gromadzy nôwikszé karna wëznôwców.
Przëbôczta, jak to bëło z religijnotą Kaszëbów. Czë òd wiedna wierzëlë w jednégò Bòga? Chto
i czedë jich do tegò doprowadzył? Pòmòc w òdpòwiedzach na te pitania nalézeta w ùczbie 1.11.
Szëkôjta w słowarzach, co sã krëje pòd pòchwôtã wiara?
Czë pòchwôtë wiara i religiô mògą bëc synonimama?

Ùczbienié
1 Za sztót ùczëjeta tekst, w chtërnym wëstąpią taczé słowa-klucze: krziż, séw, snopë, chléb, stół,
robòta, òdpòczink, szkòła, kòscół, Kaszëbë, Bóg.

• Òpòwiédzta swòjã wersjã tekstu z wëzwëskanim nëch słów.
2

Słëchôjta terôzka tekstu i sprawdzta, czë waja wersjô tekstu zgôdzô sã z ną lëteracką.

Jón Walkùsz, Stegną wiarë

(wëjimk)

W miono Òjca, Sëna i Dëcha Swiãtégò – ne słowa i ten znak, céchòwóny barżi sercã niżlë rãką, jak pôcórczi mòdlëtwë znacził wiedno Kaszëbóm drogã i tak wiele,
tu na ti zemi, pò dzys dzéń znaczi. Całé dzejanié, kòmùdnosc historii, zgrôwë codzénnëch dzejbów bëłë tu wiedno wpisóné w znak krziża, w znak Bòga Òjca, Bòga
Sëna i Bòga Dëcha. W to miono naji starcë nad Bôłtã i Redënią rozpòczinelë kòżdi
nowi dzéń w dokònënkù, że nômiészô chwilka je darënkã òd Bòga, je zléconô dlô
zjiscywaniô Bòsczi wòlë.
W miono Bòsczé naji tatkòwie selë zôrno i mòdlëtwã w rodną zemiã, bò wiedzelë, że chléb nie pòchôdô z piekarni, leno je darã Bòsczim, a czej ju ùzdrzeniôł
kłos, sztôłtã krziża w zôpòle kłedlë pierszé snopë. Kòżdi swiéżi brót chleba, czej
gò nënka brała w rãce jak nôswiãtszą kòrónkã, béł nôpierwi céchòwóny krziżã,
znakã Trójcë Swiãti, i kùszniãti wiarą, jakno dôr òd Bòga pòłożony na stół lëdzczima rãkama.
Robòta, òdpòczink, szkòła, kòscół – rozpòczinałë sã tu wiedno w jimiã Òjca
i Sëna, i Dëcha Swiãtégò. Tu sóm Bóg przechôdôł sã stegną wiarë pò pòlach i strzód

168

V • Wczora, dzys i witro Kaszëbów

chëczów przëzérôł sã kłosóm na piôseczkach i czuł sã jak ù se doma. Hewò tu, w tim
dzélu Pòlsczi, bëlësma wiedno bùszny, że – jak pòwiedzôł Jarosz Derdowsczi:
Krziżã swiãtim przeżegnanié
Séc, seczera, kòsa,
Z tim Kaszëba w piekle stanie,
Diôbłu ùtrze nosa.
J. Walkùsz, Sztrądã słowa, Lublin 1996, s. 40–42.

3

Dokònôjta analizë tekstu. Nalézta wëjimczi, co gôdają ò wëzwëskiwanim w codniowim żëcym
Kaszëbów znakù krziża. Swòje swiądë zapiszta w zesziwkach.

4 Jeden ze znónëch kaszëbsczich ùtwórców zapisôł w swòjim dokazu wôżné słowa pòcwierdzającé,
że Kaszëbi są religijny. Przywòłôjta te słowa, zapiszta jich aùtora i titel dokazu.
5 W teksce je taczé zdanié: Całé dzejanié, kòmùdnosc historii, zgrôwë codzénnëch dzejbów bëłë tu
wiedno wpisóné w znak krziża.

• Co òznôczô słowò kòmùdny? Zapiszta jegò kaszëbsczé równoznaczënë i pòlsczé znaczenia.
• Na spòdlim donëchczasowi wiédzë ò Kaszëbach zapiszta czile przikładów, co pòkôżą kòmùdnosc
kaszëbsczi historie.

Gramatika
6 Jistnik religiô nôleżi do tëch, co mògą miec dłëgszą i krotszą pòstac (wiédzô na ten temat w ùczbie
2.10.). Jak mdze brzmia jegò dłëgszô fòrma? Zapiszta jã.

• Czasã lepi nóm pasëje wstawic w zdania dłëgszą, a czasã krotszą fòrmã słowa. Wstawta do

zdaniów tã pòstac słowa religiô, co wedle waju lepi mdze brzmia, dopasujta téż przëpôdk do zdania.
Na ùczbach wiedno sã mòdlimë.
Jô móm nôlepszé stopnie z .
je wiedno na pierszi lekcji we strzodã.
Witro nie mdze .
Chcemë so pògadac ò .

XXX Kaszëbskô Piechtnô
Pielgrzimka na Jasną Górã,
2011 r.

169

5. Kaszëbskô religijnota

7

Religijnotã jidze wërażac na rozmajité spòsobë. Jednym z nich je
spiéwanié bòżónków, tj. religijnëch piesniów.

• Aùtorã jedny z dzysdniowëch bòżónków je terôczasny ùsôdzca
i kómpòzytor. Szëkôjta piesni na platce i zaspiewôjta jã razã.

Jerzi Stachùrsczi, Të jes
Tëli serc òtemkłëch je,
Tëli głosów spiewac chce.
Dobri ò Panie nasz,
Co wszëtczich w òpiece môsz.
Ref. Të jes widã,
Co swiécy nóm w noce i dnie,
Co w drodze pòmôgô mie.
W mòjim sercu dlô Ce chëcz,
Kò tak bëło i tak mùszi bëc.

Pòrtret Jerzégò Stachùrsczégò
[w]: S. Janke, M. Tamkun,
Poczet pisarzy kaszubskich,
Wejherowo 2016, s. 64

Dobri w niebie Bóg Òjc wié,
Jaczi lud kaszëbsczi je.
Dobri, ò Panie nasz,
Co wszëtczich w òpiece môsz.
Ref. Të jes widã…
Piesnie Rodny Zemi, Banino 2003, s. 118.

8 Tekst ksãdza Walkùsza, chòc napisóny prozą, mô w se wiele
artisticznëch strzódków (jak so wdarziwôta, mògą to bëc
przërównania, òżëwienia, ùòsobienia, epitetë, słowa szlachùjącé
za zwãkama…). Wskôżta czile wëjimków, co w nich sã ta liricznota
pòkôzała. Dospòrzãdzta zestôwk:

wëzwëskiwóné
artisticzné strzódczi

cytat
z tekstu

9 Wiéta ò tim, że snôżota tekstu zanôlégô òd bòkadoscë ùżëtëch
w nim słowów. Wëbierzta so jedno zdanié z wëjimka naji prozë,
przepiszta do zesziwka, nôpierwi je maksymalno skrócta, pòtemù
jesz barżi rozwińta (zdanié z tekstu; zdanié ùproszczoné; zdanié
jesz barżi rozwiniãté).

• Chtërno ze zdaniów nôbarżi sã wama widzy?
• Na przińdną ùczbã spróbùjta napisac swój liriczny dokôz na
dowòlny temat.

170

Jerzi Stachùrsczi
Ùrodzony we Gduńskù,
pòeta, kómpòzytor, ùtwórca
mùzyczi do binowëch
dokazów, szkólny, pùblicysta,
aùtor pòeticczich tomików;
twòrzi liriczi, a do wielnëch
z nich kómpònëje mùzykã;
baro wiele dokazów napisôł
z mëslą ò dzecach; nôwicy
jegò robòtë je widzec
w rozmajitëch spiéwnikach,
gdze mòże nalezc piesnie
religijné, domôcé, szkòłowé,
dlô starszich i dlô dzôtków.

6. Ò òdpòwiedzalnoce

Wprowadzenié do tematu
Ò kògùm mòżemë gadac, że je òdpòwiedzalnym człowiekã?
Za kògò i za co człowiek je w żëcym òdpòwiedzalny?
Wëpiszta wszëtczé frazeòlogòwé zdrëszënë ze słowã òdpòwiedzalnota. Pòmòcą mòże bëc hasło
odpowiedzialność ze słowarza pòlsczégò jãzëka.

Ùczbienié

1

Pòsłëchôjta tekstu i rzeczta, ò jaczim ôrce òdpòwiedzalnotë je w nim gôdka.

Jón Walkùsz, Sztrądã słowa

(wëjimczi)

A człowiek? Blós le òn, człowiek, strzód jinëch żëjącëch jistot na zemi, mòże sã
dogadac, a całé to dzejanié zjiscywô sã przez słowò. Òd ny chwilë, czej człowiek
pòwiedzôł pierszé słowò, je òn za to słowò òdpòwiedzalny, bò słowò je kòżdémù
z nas dóné, ale to słowò je jesz barżi kòżdémù z nas zadóné. I bez to prawie kòżdi
z nas staje sã apòstołã słowa swòji rodny mòwë. Ale jakòż tu trzeba ùważac, jaczé
trzeba miec bôczenié, bòc takô krótkô je droga, krótkô je droga òd apòstoła do…
Judôsza. I dlôte pitóm kòżdégò òsóbno: Czë jes të apòstołã swòji rodny kaszëbsczi
mòwë, czë téż Judôszã mòwë starków, tim, co jã zdradzył?

171

6. Ò òdpòwiedzalnoce

Ta mòwa naszich starków, ta naju kaszëbskô mòwa je nôswiãtszim wôłtôrzã najich
dzejów, na chtërnym zjiscywałë sã nierôz baro kòmùdné i krwawé dzeje. A ten, chto
bë béł dbë, że kaszëbskô mòwa je gòrszô òd jinëch, chto bë chcôł jã zamknąc w scanach swòji chëczë i ani kąsk dali, to znaczi, że ten sã jesz w żëcym nic nie naùcził,
mało, ten zniszcził i pòdeptôł całą erbã pò swòjich starkach […]
Wszëtcë mùszimë miec starã ò naszã mòwã, bò òna, prôwdzëwie kaszëbskô
mòwa, to nôswiãtszi wôłtôrz i nicht ni mô prawa jegò bùrzëc, leno z wiôlgą tczą
przed nim klëknąc […]
Wezmë tedë pôcórczi kaszëbsczi mòwë, pôcórczi kaszëbsczich słów i ùplecmë
z nich piãkną kòrónkã, na chtërny mdą sã mògłë mòdlëc jesz długò przińdné
pòkòlenia ze tczą i nôdzeją, na chwałã Bòską i naji kaszëbsczi rodny zemi.
J. Walkùsz, Sztrądã słowa, Lublin 1996, s. 35–39.

2 Ùtwórzta różã słów, co są wedle waju kluczama do tegò tekstu.

• Zapiszta je w kóleczkù, nad nima dôjta jich równoznaczënë, wëżi przékòwniczi, jesz wëżi
napiszta, co òne òznôczają.
• Pò skùńczony robòce waje słowa mdą wëzdrzałë jak kwiôtk różë.
3

Rzeczta, ò czim je dzysészi wëjimk prozë Jana Walkùsza. Jak bë miôł wedle waju brzmiec temat
ùczbë.

4 We wëjimkù dwa słowa są zapisóné jinszim drëkã. Są to słowa: apòstoł i Judôsz.

• Wëzwëskôjta przëstãpné zdroje wiédzë i napiszta czile infòrmacjów ò kòżdim z tëch słów.
5 Tim, czim człowiek sã jinaczi òd resztë rodë, je mòwa. Żódno jiné stwòrzenié ni mô tegò daru, a jak
mô, to w baro malinczim dzélu.

• Pòsłëchôjta, co szkólny pòwié ò lëdzczi mòwie (jak òna pòwstôwô, dzãka czemù…).
• Wezta słowò mòwa, ùtwórzta i zapiszta do niegò familiã słów.
6 Przeczëtôjta ùwôżno slédny akapit tekstu. Jakô nôùka z niegò wëpłiwô? Zapiszta swiądë.

7. Szlachetné zdrowié…

Wprowadzenié do tematu
Je w pòlsczi lëteraturze dokôz Jana Kòchanowsczégò, chtëren zaczinô sã tak:
Szlachetne zdrowie, nikt się nie dowie,
jako smakujesz, aż się zepsujesz…

• Rzeczta, jak wa rozmiejeta te słowa.
Rozmajité chërë i pòszëdła òd wiedna towarzëłë człowiekòwi. Westrzód nich wëróżniô sã òglowé
zortë, chtërne są zapisóné pò pòlskù niżi. Przë ùżëcym słowarzów je nót zapisac jich pòzwë pò
kaszëbskù i dodac po jednym przikładze chòroscë przë kòżdim z zortów.

Karno chòrosców (pòlskô pòzwa)

Karno chòrosców
(kaszëbskô pòzwa)

Przikłôd chòroscë
z tegò zortu

Choroby zakaźne i pasożytnicze
Nowotwory
Choroby krwi
Zaburzenia przemiany wewnętrznej
Zaburzenia psychiczne
Choroby oka i ucha
Choroby układu krążenia
Choroby układu oddechowego
Choroby układu trawiennego
Choroby skóry
Choroby układu kostno-mięśniowego
Choroby układu moczowo-płciowego
Wady rozwojowe
Urazy
Zatrucia
Zewnętrzne przyczyny zachorowań

Rzeczta, jak człowiek mòże sã chronic przed rozmajitima chërama. Czë wiedno ùdô sã òbronic przed
kòżdą z nich?

173

7. Szlachetné zdrowié…

Ùczbienié
1

Wësłëchôjta dokazu, starôjta sã zapamiãtac jak nôwicy ò przédnym jegò bòhaterze.

Léón Roppel, Môłi jôżdż
Rôz w gduńsczi Mòtławie
Na piôszczëti dna ławie
Leżôł skùlony niewiôldżi jôżdż.
Płetwą carł sobie głowã,
Łikôł léczi wcyg nowé,
A ògrôżka nim trzãsła jak złosc.
Stôri jôżdż wnet przëpłënął,
Żebë òdwiedzëc sëna,
Żebë pòmòc w chòrobie mù niesc,
Za nim przëbiegła matka,
Za nią jażdżãt gromadka –
Bëło razã szescdzesąt i szesc.
Doktór szepnął jim cëchò:
„Z jegò żëcym je lëchò!
Scwierdzóm baro cãżczé zatrëcé.
Cos lëchégò zjesc mùszôł,
Że sã terô nie rëszô –
To gò mòże wnet kòsztac żëcé!”
Na to òdrzekł półgłosã
Môłi jôżdż z krzëwim nosã,
Towarzësz chòrégò w zabawie:
„Tam przë Chlebnicczi Brómie
Grała jesma so sami
Jaż przëbieżôł kôn na Mòtławie.
W nim dżadzëszcze sedzało,
Dzywny „gnôt” w gãbie miało,
Na nim żëwi òdżin sã żôlił…
Tej „gnôt” zgasł i w wòdã wpôdł,
Môłi jôżdż gò chùtkò zjôdł,
Tej za brzëch sã chwëcył i – skòlił”.
„To cygara” – rzekł stôri –
Z tegò syn mój je chòri!
Stąd dlô rib tã tu nôùkã snëjã:
„Człowiek marné je zwierzã,
Bò do jescô sã bierze,
Czim sã jiné stwòrzenia trëją!”
Poezja twórców z kręgu „Klëki”, Gdańsk 2015, s. 324–325.

174

V • Wczora, dzys i witro Kaszëbów

2

Kògùm je jôżdż? Czegò jesmë sã ò nim dowiedzelë z tekstu?

• Wëjasnita téż znaczenié tegò słowa przë ùżëcym słowarzów.
3

Òpiszta stón zdrowiégò môłégò jażdża.

• Jaczé mògą bëc jesz jinszé òbjawë chòrosców, òkróm tëch òpisónëch w dokazu.
4 Zbadôjta, czë naji tekst nôleżi do prozë, czë je to liriczny dokôz. Przëbôczta so, jaczé elementë
skłôdają sã na prozã, a jaczé na lirikã. Czë naji dokôz je czëstim przikładã prozë, czë liriczi?
Jak zwiemë taczé ùsôdzczi, co miészają përznã z prozë a përznã z liriczi, a jesz do tegò mają
zwierzãcégò bòhatera i czegòs mają naùczëc człowieka?

• Swiądë zapiszta w zesziwkach.
Dokôz pòd titlã Môłi jôżdż nôleżi do
5

, bò

Ùpòrządkùjta wiadła ò teksce wedle taczich pónktów:

• môl zdarzeniów,
• czas,
• bòhaterowie,
• zdarzenia.
6 Jak to sã stało, że môłi jôżdż zachòrzôł? Wërechùjta za régą zdarzenia òd pierszégò do slédnégò
(terôzka nie jidze ò wszëtczé wëdarzenia, leno ò te zrzeszoné z chòroscą jażdża).

• Pòrównôjta, czë zdarzenia wëpisóné przez waju rëchli jidą tak za régą, jak te zapisóné pózni. Co
pòwiéta ò czasowëch nastãpstwach wëzwëskónëch w dokazu.

Gramatika
7

Wëpiszta z tekstu przikładë słów do dzélów mòwë:

• jistniczi (dopiszta do nich fòrmë jinszi lëczbë);
• czasniczi (zapiszta òkróm nich jesz przikładë w jinszim czasu);
• znankòwniczi (wëstãpniujta pòdóné słowa);
• rechòwniczi (pòdôjta pòrządkòwé fòrmë);
• przëczasniczi;
• przëmiónczi.
8

Stôri jôżdż wëpòwiedzôł jaczés wôżné słowa. Nalézta je w teksce i zapiszta w zesziwkach.

9 Napiszta swój gwôsny tekst, w chtërnym wëwidnita, jakô płënie dlô naju nôùka ze słowów
stôrégò jażdża?

175

8. Krëjamnota lëdzczégò
stwòrzeniô
Wprowadzenié do tematu
Rzeczta, co widzyta na dorzeszonym òdjimkù. Co dô sã pòwiedzec ò tëch lëdzach? Jak wëzdrzi jich
droga żëcégò? Co bãdze sã za sztót dzejało z białką z pierszégò planu, a co wedle waju żdaje pòstac
dopiérze wëchôdającą w górã?

Rzeczta ò tim, czë widzyta juwernotë scenë pòkôzóny na òdjimkù do scenë pòkôzóny w Żëcym
i przigòdach Remùsa, czedë królewiónka dodôwô òdwôdżi Remùsowi:

176

V • Wczora, dzys i witro Kaszëbów

Zdrzë, jak pëszny ten zómk!
Czej złoti mój bót pòstawiã na jegò stãpienie, znikną bòrë wkół, a wëroscą chatë szczestlëwëch
lëdzy, co żdają zbawieniô, jak jich królowô.
Wstónie niewiadomi swiatu lud, ò chtërnym dzeje dôwno pisac òprzestałë i znôwù płëgama
òrac bãdze zemiã i żôglama jezdzëc bãdze pò wòdach. Tej przëbôczi sobie swiat, że lud taczi żił
w czasach dôwno minionëch i dzëwic sã bãdze, że znôwù żëje […]
Czemùż bë nasza zaklãtô mòwa kaszëbskô ni miała wstac jak królewiónka i sadnąc na złotim
tronie? Czemùż bë nasz lud kaszëbsczi ni miôł sã pòdniesc ze zemi, jak zapadłi zómk?
Ùtwórzta swòjã apartną òpòwiésc ò kòżdi z pòstaców z òdjimka.
Zdrzącë na swòje donëchczasowé żëcé, rzeczta ò nim czile zdaniów.
Jak widzyta dalszą drogã swòjégò żëcô? Czë ju terôzka mòżeta rzec,
co sã w wajim żëcym wëdarzi za dwadzesce lat?

Ùczbienié
1

Słëchającë wiérztë, namëslëta sã, w jaczim placu bësta pòstawilë
znaczi przestónkòwé, jaczich w ni ni ma.

Stanisłôw Janka, Chto jô jem
Chto jô jem
stwòrzenié jaczémù
je dóné dzesãc pôlców
przë rãkach dzesãc przë nogach
pôrka òczi a ùszi symetrëjô
i kòżdé zdebło òbmësloné
jaż do tajemnicë bez spôdkù
żëcé darowóné
w nômiészim òddichanim
z farwama z tãdżi i nocë
nôcemniészi na drodze mòji
kòżdé stąpniãcé mòże bëc
nié do przewidzeniô.
Domôcé słowò zwãczné, Chmielno 1994, s. 15.

2

Przeczëtôjta skserowóną wersjã wiérztë, dostawta w ni pasowné
znaczi przestónkòwé i jesz rôz przeczëtôjta. Rzeczta ò tim, jak
sã czëtało òbie wersje. Co sã mòże zdarzëc przë czëtanim bez
przestónkòwëch znaków?

Pòrtret Stanisława Janczi
[w]: S. Janke, M Tamkun,
Poczet pisarzy kaszubskich,
Wejherowo 2016, s. 60

Stanisłôw Janka
Pòeta, prozajik, tłómôcz,
lëteracczi kritik, pùblicysta,
ùsôdzca kaszëbsczi
lëteraturë: liriczi, np.: Ju nie
jem mòtélnikã, Żużónka jak
mrzónka, Kòl kùńca wiekù,
Do biôłégò rena, Krôjczi
pôjczi, Piesniodzejanié, Pò mie
swiata nie mdze; prozë: np.:
Łiskawica; Psë, Żôłti kam;
tłómôcz pòlsczi lëteraturë
na kaszëbsczi jãzëk: Adóm
Mickewicz, Krimsczé sonetë
(1998), Adóm Mickewicz,
Òda do młodectwa (1998),
Adóm Mickewicz, Pón Tadeùsz
(2010).

177

8. Krëjamnota lëdzczégò stwòrzeniô

3

Są taczé dokazë, jak nen czëtóny dzysô, chtërne ni mają tegò wszëtczégò, co òd raza wskazywô na
liriczny dokôz (tj. sztrofów, rimów, ritmù), a równak są wiérztama.

• Wëszëkôjta w słowarzu hasło wiersz wolny i zapiszta niżi jegò znaczenié pò kaszëbskù.
4 Czegò më sã z wiérztë dowiedzelë ò wspòminónym w ni stwòrzenim? Zapiszta swòje ùwôdżi.
5 Òdpòwiédzta na zapitanié Chto jô jem, ale pò swòjémù i jinaczi nigle we wiérzce. Mòżeta tak
rozpòcząc: Jô jem człowiek, chtëren…

6 Jaczé krëjamnotë i prôwdë ò lëdzczim żëcym są òpisóné we wiérzce?
7

Pòdzelta sã na dwa karna i przëszëkùjta argùmentë do diskùsje: Czë wierzita w namienienié? Czë
lëdzczi kawel zanôlégô blós òd samégò człowieka?

8 Ò lëdzczim kawlu i namienienim je gôdka w rzeczónkach:
Nad całim swiatã jeden Bóg panëje.
Przecywkò wòli Bòżi nick sã stac ni mòże.
Nic sã nie dzeje bez namienieniégò.
Wszëtkò je w Bòsczich rãkach.
Kògò Bóg stwòrził, tegò głodã nie ùmòrzi.
Pón Bóg niczegò òdłogã nie òstawi.
Dôł Bóg dzéń, dô i radã.
Stwòrził Pón Bóg le nié zajączka, ale zarô dlô niegò łączkã.
Gdze Bóg nie błogòsławi, tam człowiek nic nie sprawi.
Gdze kòmù Bóg błogòsławi, przekleństwò tam nic nie sprawi.

• Wëbierzta so jednã rzeczónkã, co sã wama nôbarżi widzy i wëwidnita ji znaczenié.
9 W Żëcym i przigòdach Remùsa parobk Michôł wiedno gôdôł Co kòmù namienioné, to gò nie minie. Czë
zgôdzôta sã z tim scwierdzenim? Napiszta prôcã na ten temat.

178

9. Próżnô beczka głosno trzôskùje

Wprowadzenié do tematu
Rozrzeszta rebùs, z chtërnégò wëczëtôta rzeczónkã sparłãczoną z dzysészim tematã.

miedw-

-d

-nka

-os

-dz

-zoro

-ãk

-dżer

ò-

-ôz

r-

k-

179

9. Próżnô beczka głosno trzôskùje

-pa

-ebò

-rzenka

chl-

-to

-b

-ga

Rzeczta, jaczé są waje przemëslenia zrzeszoné z tą rzeczónką.

Ùczbienié
1

Słëchôjta ùwôżno bôjczi, bò pò wësłëchanim bãdze nót wëkònac test, chtëren sprawdzy, jak wa
zrozmielë tekst.

Aleksander Majkòwsczi, Beczka pełnô i pùstô (z Kriłowa)
Dwie beczczi na wãder szłë: pierszô z nich
Òd wina wôżnô,
A drëgô próżnô.
Tak pierszô z nich bez trzôskù na piechòtkã
Sã wlecze,
A drëgô mòcno skôcze.

180

V • Wczora, dzys i witro Kaszëbów

Òd ni z kamianëch dróg i pãkaniô i grzem
I kùrz słupã.
Przechòdny sã na stron ze strachù chiże zmiece
Ji trzôsk ùczuwszë òd dali.
Kò òna beczka, a nic w ni
Ni mô ti wôrtoscë jak pierszô,
Cëchô w swiece.
Chto ò dokazach swòjich wszëtczim górno pieje,
Ten gwësno nic wôrt nie je.
Chto pò prôwdze co robi – chwałą żadzy
Wiôldżi sã człowiek na słowa nie sadzy
I przemiszlô òn dzeła mòcny srąb
Bez trąb.
Domôcé słowò zwãczné, Chmielno 1994, s. 24.

2 Czëtôjta dokôz jesz rôz pò cëchù i na skserowónym tesce zaznaczta dobré òdpòwiedzë.
1

Dwie beczczi szłë na:
a) spòtkanié
b) wãder
c) mùzykã
d) bal

2 Ùżëté w teksce słowò wãder je:
a) jistnikã
b) czasnikã
c) przëdôwnikã
d) przëczasnikã
3

Pierszô beczka bëła:
a) òd wina wôżnô
b) baro pòwôżnô
c) dobrze zrobionô
d) z drzewa wëtoczonô

4 Słowò wôżnô w zdanim Pierszô z nich òd wina wôżnô znaczi:
a) że beczka bëła cãżkô
b) że ùznôwa sebie za wôżniészą òd jinëch
c) że bëła bùsznô
d) że chca bëc nôlepszô
5 Próżnô bëła:
a) pierszô beczka
b) òbie beczczi
c) drëgô beczka
d) żódnô z nich

181

9. Próżnô beczka głosno trzôskùje

6 Słowò próżnô we wiérzce je ùżëté w znaczenim:
a) nafùlowónô
b) nieskrómnô
c) daremnô
d) pùstô
7

Pierszô beczka wlecze sã:
a) aùtã
b) na kòle
c) piechti
d) baną

8 Drëgô beczka mòcno:
a) tuńcëje
b) wrzeszczi
c) brzãczi
d) skôcze
9 Òd drëdżi beczczi jidze z kamianëch dróg:
a) pãkanié, trzôsk i pòmión
b) trzôsk, kùrz i rôkòwanié
c) pãkanié, grzem i kùrz
d) tłëczenié, trzaskanié i kùrz
10 Przechòdny chiże zmiece sã na stronã:
a) ze tczą
b) z ùrzasu
c) z nôbòżnotą
d) z chãcą
3

Gwësno jesta ùzdrzelë, że dokôz skłôdô sã z dwùch dzélów. Zapiszta w zestôwkù, taczim jak nen
niżi, swòje òpisanié kòżdégò z nëch dzélów.

Òpisanié tresców z I dzéla

Òpisanié tresców z II dzéla

4 Dzysészi tekst mô nas czegòs naùczëc. Nalézta w teksce wëjimk, w chtërnym ta nôùka je skrëtô
(w jaczim dzélu tekstu jã nalézeta). Napiszta, czegò ta bôjka ùczi.

• Namëslëta sã, czë pòlsczé rzeczenié Wiecie dlaczego dzwon głośny, bo w środku jest próżny téż sã
rzeszi z mòrałã, jaczi płënie z bôjczi Majkòwsczégò.

5 W teksce je taczé scwierdzenié: Wiôldżi sã człowiek na słowa nie sadzy i przemiszlô òn dzeła mòcny
srąb bez trąb. Czë znankòwnik wiôldżi òdnôszô sã do rostu człowieka, czë do czegòs jinszégò?

• Wëmëslta i zapiszta, jaczé znanczi pasëją do „wiôldżégò człowieka”.
6 Ùłóżta i zapiszta òpòwiôstkã ò znónym wiôldżim człowiekù. Wëzwëskôjta w prôcë wëpisóné przed
sztótã znankòwniczi.

182

10. Ò przemijanim

Wprowadzenié do tematu
Zapiszta wszëtczé skòjarzenia ze słowã czas.
Z pòdónëch frazeòlogòwëch zdrëszënów ze słowã czas wëbierzta te, jaczé sã wama nôbarżi widzą
i òbjasnita jich znaczenia.
bëc na czasu • czas stanął • duch czasu • gòrący czas • jic z dëchã czasu
wòlny czas • dlô zabicégò czasu • miec czas wëfùlowóny pò brzedżi
nadgrëzłi zãbã czasu • szkòda czasu • jarchòlné czasë • cerpiec na felënk czasu
czas ùcékô • òd czasu do czasu • szczestlëwi nie rechùją czasu
miónczi z czasã • wëtrzëmac próbã czasu • znanczi czasu

Ùczbienié
1

Słëchającë tekstu wiérztë, wëbierôjta z ni wszëtczé słowa, chtërne są zrzeszoné z przemijanim.

Alojzy Nôdżel, Czemù tak chùtkò
Czemù tak chùtkò sã pòspiéwôsz,
Czemù tak chùtkò nëkô twój biegas
Òd czedë taczi të jes robòcy
Czemù tak chùtkò
Rechùjesz czas
Jinaczi to bëło przódë
Czej të stojôł na kòmódze
Të béł wiele zgnilszi
Czas të rechòwôł
Pòmalinkù
I òn mijôł pò përzince
Gòdzynka za gòdzynką
Zégrze, mdzë z nowa
Zgniłi
Tak jak przódë të béł.
A. Nagel, Mòje wiérztë. Poezje zebrane, Gdynia 2010, s. 141.

183

10. Ò przemijanim

Gramatika
2 Pòdôjta wëbróné z tekstu słowa zrzeszoné z przemijanim i nazwita, jaczima òne są dzélama mòwë.

• Dôjta bôczënk na te słowa w teksce, chtërne stoją same w wersu. Na ògle te słowa są znankama
felów. Czë w tim przëpôdkù téż mają pejoratiwné znaczenia?
Wëwidnita rolã tëch słów na tle òglowi deje dokazu.
3

Zégrów ùżiwają wszëtcë. Mògą òne bëc môłé, wiôldżé, taczé, co wiszą abò stoją. Stôré zégrë, co
stoją na zemi abò wiszą na scanie, skłôdają sã z werkù, gòdzynnika, wizrów, biegasa i skrzëni.
Jak dobrze wiéta, na gòdzynnikù je zaznaczoné dwanôsce gòdzënów. W pòlaszëznie rechùje sã
gòdzënë òd jeden do dwadzesce sztërë. W kaszëbiznie tak nie je.
W kaszëbsczim jãzëkù gòdzënë rechùjemë leno do dwanôsce, a pózni znôwù òd jeden do
dwanôsce, dodôwómë blós słowa: przed pôłnim, pò pôłnim, w dzéń, wieczór, w nocë, reno, np.
trzecô w nocë, piątô reno, pierszô pò pôłnim, dzesątô wieczór.

• Przełóżta pòdóné zdania na kaszëbsczi jazëk. Dôjta òsoblëwi bôczënk na zapisanié gòdzënów:
Wróciłem ze szkoły o czternastej.
Matka wstała dziś o trzeciej.
Śniadanie jadamy o ósmej.
Doba kończy się o dwudziestej czwartej.
Dawniej na Kaszubach obiad jadało się o dwunastej.
O dwudziestej pierwszej mam dopiero czas dla siebie.
4 Słowò zédżer je jistnikã. Òdmieńta nen jistnik przez przëpôdczi i lëczbë. Òddzelta kùnôszczi òd
tematów i zapiszta, jaczé wëmianë zwãków zachôdają w tematach.
Pamiãtôjta, że zwãk dż w słowie zédżer nôleżi czëtac mitkò, bò sz, ż, cz, dż są w kaszëbiznie
fòneticzno mitczé (tzn. w wëmòwie).

• W pòdónëch słowach pòdsztrichnita fòneticzno mitczé zwãczi sz, ż, cz, dż i przeczëtôjta te słowa
z zachòwanim mitkòscë wspòmniónëch zwãków:

czësti • Czôrlińsczi • zédżer • czedë • taczi • dłudżi • dżibczi • czij
żaba • rzéka • szónë • cëczer • czej • taczé • dłudżé • dżibczé • nodżi

W òdmianie jistnika zédżer przez przëpôdczi widzymë téż cekawą znankã kaszëbsczi gramaticzi
– wëmianã zwãkù dż na g, np. zédżer : zégrë.

184

V • Wczora, dzys i witro Kaszëbów

• Pòdôjta czile jinszich pôrów kaszëbsczich słów, w jaczich dż wëmieni sã z g.
5 Liricznô òsoba z naji wiérztë rozpòwiôdô so ze zégrã.

• Gôdô ò znankach tegò zégra w dwùch czasach, jaczi òn béł przódë i jaczi je terô.
• Pòdzelta sã na dwa karna, szëkôjta w teksce pasownëch wëjimków i zapiszta w zestôwkù (jak
nen niżi), jaczi béł zédżer przódë, a jaczi je terô.

Przódëczasny zédżer

Terôczasny zédżer

6 Jak mëslita – pò prôwdze zédżer mógł czedës chòdzëc zgniło, a terô chùtkò mierzi czas? Ò co
w tim wszëtczim jidze? Kòmù chùtkò czas ùcékô, a kòmù sã wlecze? Zapiszta swòje swiądë.
7

Zégrã béł téż zadzëwòwóny môłi Remùs. Zdrzëta na zôczątk rozdzélu 4. Tam je wëjimk z pòwiescë
Aleksandra Majkòwsczégò, w chtërnym mómë òpisënk zégra z czeladny jizbë. Przeczëtôjta nen
wëjimk.

• Namalujta nen zédżer przedstawiony wedle Remùsowégò òpisënkù. Czë waji malënk bãdze taczi,
jak dorzeszony do tegò wëjimka tekstu òbrôz Zbigòrza Smiéchòwsczégò?

11 Prôwda je takô, że wszëtkò w żëcym przemijô, czë tegò chcemë, czë nié. Nie dô sã scygnąc czasu,
chtëren ùcékô. Mùszimë miec tegò swiądã i dóny nóm czas wëzwëskiwac nôlepi jak rozmiejemë,
bò ùcékającégò czasu nie dô sã nié leno zascygnąc, ale téż i copnąc.

• Na trzech kôrtkach z pamiãtnika napiszta ò swòjich nôbarżi ùdónëch w żëcym dniach.

185

11. Wczora, dzys i witro
Kaszëbów
Wprowadzenié do tematu
Rozrzeszta krzëżną tãgódkã, a z pòlów rzeszącëch wszëtczé rédżi (mòdré pòla) dowiéta sã wôżny
rzeczë na temat ùszłotë, terôczasnotë i przińdnotë Kaszëb.
1
2
3
4
5
6
7
8
9
10
11
12
13
1) ksyżënka – pòdwëższô żukòwsczich klôsztorniców
2) miono matczi ksãca Swiãtopôłka
3) ta rzéka płënie przez Gduńsk
4) ksyżënka z Chmielna
5) slédny ksążã z dinastie Subisławiców
6) na ni stoji Neptun we Gduńskù
7) w tim gardze mielë grodzëszcze kaszëbsczi ksyżëcowie
8) môl z grobnicą gduńsczich ksążãt
9) òjc Mszczëga II
10) pòmòrskô ksyżënka – białka króla Dénów
11) pòzwa dinastie zôpadnopòmòrsczich ksążãt
12) „nôwikszi” z Grifitów
13) gard z zómkã ksyżëców Zôpadnégò Pòmòrzô

186

V • Wczora, dzys i witro Kaszëbów

Czë zgôdzôta sã ze scwierdzenim, chtërno je rozrzeszenim tãgódczi? Czë tak widzyta przińdnotã
Kaszëb? Jaczé warënczi bë mùszałë bëc zagwësnioné, żebë tak pò prôwdze sã stało?
Wëpónktujta swòje swiądë w ti sprawie, zaczinającë robòtã taczim zdaniã:
Żebë Kaszëbë mògłë warac w przińdnoce, je nót…

Fischmarkt we Gduńskù, 2019 r. – kùlturalné wëdarzenié narzészającé
do wielewiekòwi tradicje rëbnëch targów we Gduńskù.

Ùczbienié
1

Słëchôjta ùwôżno wiérztë i szëkôjta w ni òdnieseniów do rodny kùlturë i spòlëznowégò żëcô
Kaszëb a téż do znónëch wama tekstów z kaszëbsczi lëteraturë.

Stanisłôw Janka, Witôjtaż drëszë
Witôjtaż drëszë
Chcemë le wzyc sã w karno
A jic z nają piesnią do widu
Słowa wërwóné z pajiczënë
Na rzmach wësok achtnioné
Marsz marsz òd doktora Cénôwë
Niech nie przińdą do zgùbë
Czej nas je corôz wicy
Co stegnama ti nótë jidą
Midzë lasã zbłądzony òmanë
A chëczama Strachù drżącëch
Przez Trud a Niewôrto
Chto ju sã wëdostôł
Na widnikù stanie
S. Janke, Kaszëbskô dwigô sã w spiéwie, Wejrowò 2018, s. 55.

187

11. Wczora, dzys i witro Kaszëbów

2 Òmówta razã ze szkólnym wszëtczé nalazłé we wiérzce òdniesenia do lëteraturë, kùlturë
i spòlëznowégò żëcô Kaszëb.
3

Pòdzelta sã na trzë karna:

• pierszé karno: spisywô wiadła na temat tegò, jak wëzdrzałë Kaszëbë w strzédnëch wiekach;
• drëdżé karno: spisywô infòrmacje na temat dzysdniowëch Kaszëb;
• trzecé karno: zapisywô swòje ùdbë na temat przińdnëch Kaszëb (np. za 100 lat).
• Przedstawta swòjã robòtã. Dôjta bôczenié na brëkòwóné w kòżdi grëpie czasniczi w rozmajitëch

czasach, òkreslta fòrmë cekawszich z nich (przëbôczta sobie pòzwë apartnëch czasów z kaszëbsczi
gramaticzi [pòmòc nalézeta w ùczbie 4.5.]). Òkreslta nôstrój kòżdi z wajich wëpòwiesców.

Gramatika
4 W temace mómë trzë wôżné słowa: wczora, dzys i witro. Do jaczégò dzéla mòwë je zarechùjeta?
Słowa, ò chtërne pitómë: jak?, gdze?, czedë?, skądka?, dokądka? to przëczasniczi. Snôżô
kaszëbskô pòzwa tegò dzéla mòwë wskôzywô téż na rolã przëczasnika w zdanim, chtëren,
zgódno z pòzwą, stoji wiedno przë czasnikù.

• ÒbÔczta, jaczé jinszé, sparłãczoné z przëczasnikama z 4. pónktu słowa, mòżemë jesz twòrzëc. Do
kòżdégò z nich dopiszta w zesziwkù jegò pòlsczé znaczenié:

wczora – zawczora, nizawczora, niwczorajszi, przedwczorajszi, zawczorajszi
dzys – dzysô, dzysôdnia, dzysészi
witro – witerkò, witrzészi, zawitro, pòwitrze

• Ùżijta niechtërnëch z nich w zdaniach.
5 Na pòdrechòwanié pòprowadzta diskùsjã na temat przińdnotë Kaszëb. Pòdzelta sã na dwa
karna diskùtérëjącëch: jedny brónią stanowiszcza, że Kaszëbë przedërchają, a drëdżi wëmiszlają
procëmné argùmentë.

12. Pòdrechòwanié rozdzélu V
1

Kaszëbë nie są apartnym krajã, ale mają swòje regionalné symbòle jak: céch, fana, stolëce, himn.
Napiszë, co nima je, òpiszë blëżi kòżdi z nich:

céch
fana
stolëce
himn
2 Chtërne z elementów nie pasëją do hasła Kaszëbë? Przesztrichnij niepasowné słowa.
Wieżëca • Warszawa • diôbelsczé skrzëpice • Tatrë • òscypk
kaszëbsczé nótë • tobaka • toruńsczé kùszczi • wawelsczi smòk • stolëm
bùrczibas • gnom • Smãtk • Gòsk • Zeùs • sląsczé klósczi
3

Jón Drzéżdżón i Artur Jabłońsczi twòrzą w jedny z wielnëch môlowëch òdmianów kaszëbiznë.
Zdrzącë na znanczi jich jãzëka je nót jich zarechòwac do:
a) Krëbanów
b) Lesôków
c) Bëlôków
d) Gôchów

4 Ùtwòrzë i zapiszë familiã słów do czasnika mówic.
5 Dopiszë pòzwë artisticznëch strzódków do cytatów z wiérztów:
słowò szlachùjącé za zwãkã • pòrównanié • ùòsobienié • epitetë • òżëwienié

Dwie beczczi na wãder szłë.			
Przëszlë do mie rôz dwa biôlé kôlpë.			
Cëż wa pòwiéta, wa drëszë dwa?			
Przechòdny sã na strón ze strachù chiże zmiece trzôsk ùczuwszë w òddali.
Rôz we gduńsczi Mòtławie na piôszczëti dna ławie…			
Krzëżôk sedzy, lud nasz biédzy, jak czej głodny zwiérz.			
6 W kaszëbsczi lëteraturze czãsto pòjôwiô sã jaczis ptôch, chtëren ùrôsł ju do randżi symbòlu. Tim
ptôchã je:
a) trulôcz
b) kôłp
c) skórc
d) łupk

189

12. Pòdrechòwanié rozdzélu V

7

Zaznaczë pasowné òdpòwiedzë: zgódné z prôwdą – P (Prôwda); żlë to nie je prôwda – F (Falsz).
Elementã kaszëbsczi tradicje je wërôbianié òscypków.
Kaszëbsczim himnã je tekst zaczinający sã òd słów „Tam dze Wisła òd Krakòwa”.
Céchã Kaszëb je biôłi òrzeł.
Kôłp je ptôchã.
Gduńsk je jedną z sétmë stolëców Kaszëb.
Kaszëbskô fana skłôdô sã z czôrny i czerwòny farwë.
Scynanié kani nôleżi do kaszëbsczich òbrzãdów.
Kaszëbi ni mają swòjégò apartnégò jãzëka.

8 Chtërno tłómaczenié zdaniégò Stôré zégrë, co stoją na zemi abò wiszą na scanie, skłôdają sã z werkù,
gòdzynnika, wizrów, biegasa i skrzëni je pasowné?
a) Stare zegary, które stoją na ziemi lub wiszą na ścianie, składają się z baterii, wyświetlacza,
kierunkowskazów, sekundnika i skrzyni.
b) Stare zegary, które stoją na ziemi lub wiszą na ścianie, są złożone z obudowy, tabliczki,
ciężarków, biegacza i skrzyni.
c) Stare zegary, które stoją na ziemi lub wiszą na ścianie, składają się z mechanizmu, tarczy,
wskazówek, wahadła i skrzyni.
d) Stare zegary, które stoją na ziemi lub wiszą na ścianie, są zbudowane z osłony, sekundnika,
ekranu, bieguna i skrzyni.
9 Òkreslë fòrmë pòdónëch jistników (przëpôdk, lëczbã, ôrt) i czasników (òsoba, lëczba, czas). Ùżëwôj
kaszëbsczich pòzwów przë òkresliwanim fòrmów słów.

kôłpie
pòdpłëną
jem widzôł
człowiekã
zdrzë
ptôchòwi

V • Wczora, dzys i witro Kaszëbów

10 Dokùńczë zdanié: „Môłi jôżdż” z wiérztë Léòna Roppla (wëbierzë wszëtczé pasowné òdpòwiescë):
a) pòłknął cygarã.
b) miôł drëcha stolëma.
c) płiwôł w Mòtławie.
d) béł rëbą.
11 Co Kaszëbi bë mielë robic, żebë jich jãzëk i kùltura przetrwałë jesz pòstãpné wieczi? Pòdôj piãc
wskôzów.
12 Dofùluj tekst z lukama:
Dôwné Kaszëbë sygałë na zôpadze jaż do rzéczi . W strzédnëch wiekach rządzëlë nima
, chtërny miele swòje zómczi we Gduńskù i Szczecënie. Béł téż taczi czas, że Kaszëbama
rządzëlë zôkònnicë zwóny , pòtemù bëlë to pòlsczi . Dzysdniowé Kaszëbë nie sygają ju
tak dalek na zôpôd, są we wikszoscë ùmôlnioné na teritorium wòjewództwa. Kaszëbi mają
dëbeltną identifikacjã: i
Chòc żëją we wiôldżi, pòlsczi òjczëznie, mają téż swòjã môłą
tatczëznã – , swój himn, fanã, stolëców i céch, jaczim je stwór zwóny .

191

Indeks

Spisënk zamkłoscë dokazów na platce CD i tekstë piesni
1. Mówiã: Kaszëbë (sł. Tomasz Fopke; muz. Weronika Korthals-Tartas, Mirosław Hałenda),
wyk. Weronika Korthals-Tartas
2. Na czôłnie (sł. Antoni Pepliński, muz. Aleksander Tomaczkowski), wersja wokalna
a Na czółnie, wersja instrumentalna
3. Zemia rodnô (sł. i muz. Jan Trepczyk), wersja wokalna
a Zemia rodnô, wersja instrumentalna
4. Pòjedzemë na Kaszëbë (sł. Franciszek Sędzicki, muz. Efrem Treder), wersja wokalna
a Pòjedzemë na Kaszëbë, wersja instrumentalna
5. Kòchóny stôri Gduńsk (sł. Jerzy Łysk, muz. Rafał Rompca, aranż. zespół Fucus), wyk. Fucus
6. Stoleczny mój gard (sł. Tomasz Fopke, muz. Rafał Rompca, aranż. zespół Fucus), wyk. Fucus
7. Hej, mòrze, mòrze (sł. i muz. Jan Trepczyk), wersja wokalna
a Hej, mòrze, mòrze, wersja instrumentalna
8. Pòrénczny wiéw (sł. i muz. Antoni Pepliński), wersja wokalna
a Porenczny wiew, wersja instrumentalna
9. Rëbôk w mòrze wëjachôł (sł. i muz. Aleksander), wersja wokalna
a Rëbôk w mòrze wëjachôł, wersja instrumentalna
10. Jem jô rëbôk (sł. i muz. Józef Ceynowa), wersja wokalna
a Jem jô rëbôk, wersja instrumentalna
11. A w Redëni (sł. Hieronim Derdowski, muz. Tadeusz Tylewski, Paweł Kierszka), wyk. The Rozmish
12. W kaszëbsczich stronach (sł. i muz. Antoni Pepliński), wersja wokalna
a W kaszëbsczich stronach, wersja instrumentalna
13. Ballada ò głupim Remùsu (tekst kaszubski: Tomasz Urbański, oryg. sł. i muz. Jacek Kaczmarski)
14. Òjczëzna (sł. i muz. Jan Trepczyk), wersja wokalna
a Òjczëzna, wersja instrumentalna
15. Të jes (sł. i muz. Jerzy Stachurski), wersja wokalna
a Të jes, wersja instrumentalna
2, 3, 4, 7, 8, 14, 15 – wokal: Paulina Węsierska, Piotr Kowalewski. aranżacje: Tadeusz Korthals. Nagrania
zarejestrowano North Studio
9 – wokal: Weronika Ceynowa. aranżacje: Tadeusz Korthals. Nagranie zarejestrowano North Studio
10, 12 – wokal: Tadeusz Korhals. aranżacje: Tadeusz Korthals. Nagrania zarejestrowano North Studio
5, 6, 11 – nagrania pochodzą z płyty pt. Młodi dlô Gduńska wydanej przez Zrzeszenie KaszubskoPomorskie.
13 – Ballada ò głupim Remùskù na podstawie Bajki o Głupim Jasiu Jacka Kaczmarskiego z wykorzystaniem
motywów z powieści Żëcé i przigòdë Remùsa Aleksandra Majkowskiego. oryginalne słowa i muzyka:
Jacek Kaczmarski. tłumaczenie / tekst kaszubski: Tomasz Urbański. korekta: Danuta Pioch. aranżacja:

192

Paweł Ruszkowski. wykonanie: Paweł Ruszkowski – śpiew, gitara, fortepian. Nagrano 17.11.2020
w Studiu S-3 Radia Gdańsk. realizacja nagrań, miks, mastering: Jacek Puchalski. Nagranie kaszubskiej
adaptacji utworu na potrzeby podręcznika zrealizowano za zgodą Pani Alicji Delgas i Fundacji im. Jacka
Kaczmarskiego.

Spisënk gramaticznëch sprawów
1. Pòczestné słowò Wë – zjinacziwanié.

I.5

•

8

2. Dëbeltné pòstacë niechtërnëch rechòwników.

I.6

•

29

3. Zjinacziwanié jistników: Kaszub, Kaszëba; Kaszëbë, Kaszëbskô.

I.8

•

36

4. Wëmianë i przestôwianié zwãków w jistnikach
(np. chrzescóni : krzescóni).

I.11

•

47

5. Kùnôszczi jistników zakùńczonëch w pòl. na -anin
a w kasz. na -ón.

I.11

•

47

6. Twòrzenié nowëch czasników przez dodôwanié przedrostków.

II.2

•

54

7. Rechòwniczi przédné (I.6), pòrządkòwé (II.4.) i zbiérné.

II.7

•

74

8. Pisënk kùnôszków znankòwników w zanôleżnoscë
òd ôrtu òkresliwónégò jistnika.

II.8

•

79

9. Zjinacziwanié niechtërnëch jistników wedle
znankòwnikòwi i jistnikòwi zjinaczënë.

II.10 •

84

10. Dłëgszé i krotszé fòrmë jistników zakùńczonëch
na -ëjô, -ijô.

II.10 •
V.5 •

87
169

11. Karno nagłosowé re-.

III.2 •

97

12. Zôkrãżé ùżiwaniô e, é, ë.

III.4 • 108

13. Kaszëbienié.

III.5 •

112

14. Familiô słów.

IV.1

•

118

15. Stãpniowanié znankòwników.

IV.2 •

122

16. Ùszłi czas czasnika (prosti, òpisowi, archajiczny).

IV.5 •

135

17. Pòdzél zdaniów pòjedincznëch z ùwôdżi na intencjã gôdającégò.

IV.6 •

138

18. Czas przińdny prosti i złożony.

IV.6 • 140

19. Jistniczi zmieniwającé ôrtë (w òdniesenim do pòlaszëznë)
i tematë w zjinacziwanim.

V.3

•

162

20. Dzélë mòwë – zesëmòwanié wiadłów.

V.7

•

175

21. Wielniczi brëkòwóné do òznôczaniô czasu.

V.10 •

184

22. Fòneticznô mitkòsc zwãków sz, ż, cz, dż w kaszëbiznie.

V.10 •

184

23. Wëmianë zwãków g na dż.

V.10 •

184

24. Przëczasnik.

V.11

188

•

193

Tekstë piesni

Zestôwk biogramów ùsôdzców
1. Janusz Mamelsczi		

•

7

20. Krësztof Dzénisz

IV.3 •

128

2. Alojzy Nôdżel

I.1

•

10

21. Mariô Wòjtaszôk

IV.4 •

129

3. Aleksander Labùda

I.2

•

14

22. Teréza Kristina Marzec IV.6 •

140

4. Agùstin Dominik

I.4

•

22

23. Tadeùsz Pòdgórsczi

IV.7 •

143

5. Léón Roppel

I.6

•

28

24. Andrzéj Grabòwsczi

IV.8 •

147

6. Tomôsz Fópka

I.8

•

34

25. Michôł Piéper

IV.8 •

148

7. Antoni Peplińsczi

I.8

•

38

26. Ludwika Szefka

IV.9 •

152

8. Jón Trepczik

I.9

•

40

27. Jón Drzéżdżón

V.2

•

161

9. Aleksander Majkòwsczi I.9

•

41

28. Artur Jabłońsczi

V.3

•

164

10. Frãcëszk Sãdzëcczi

II.6 •

71

29. Jón Walkùsz

V.4

•

166

11. Róża Òstrowskô

II.8

•

77

30. Jerzi Stachùrsczi

V.5

•

170

12. Izabella Trojanowskô

II.8

•

77

31. Stanisłôw Janka

V.8

•

177

13. Lech Bądkòwsczi

II.8

•

77

14. Hieronim Derdowsczi

II.9

•

82

15. Bernat Sëchta

II.10 •

89

16. Jón Karnowsczi

III.1 •

95

17. Zbigórz Smiéchòwsczi IV.

•

116

18. Natasza Sobczôk

IV.1

•

117

19. Béjata Bréza

IV.2 •

123

Tekstë piesni
I•8

1. Mówiã: Kaszëbë (T. Fopke, W. Korthals-Tartas i M. Hałenda)
Mëszlã: chëcz – mówiã: Kaszëbë
Mëszlã: Të – i kòchóm Cebie
Mówiã: swiat – a mëszlã: mëma
Mówiã: brat – mëszlã: Kaszëba!
Jesmë jak drzewa, co wrosłé są w zemiã
Cwiardé, chòc łãdżé, czej wiater szãtoli
Dôwómë brzadë a schrónią dlô zwierzãt
Nas całi las je, i z lëscã wcyg młodim...
Tej-sej so robôk wëkùmac chce jómkã
Słuńce nôpiarto òpôliwô krónã
Chtos wëcął „love”, zabòlało w kórã
Skôczą pò wietewkach bùzer ze wszónã...

194

Mòżemë bùkã bëc, dãbã, leszczëną
Nawetkã krzeszniama, krëszką, czë slëwą
Le nicht nas w pólné nie zmieni kamienie
Bò swòje mómë w ti zemi kòrzenie!
https://www.youtube.com/watch?v=HhjhojRD5ek

I•8

2. Na czôłnie (A. Pepliński, A. Tomaczkowski)		
1. Pòrénny wiéw sã zriwô
I szëmi cemny las,
A jô na czôłnie biwóm,
Bò do òdjazdu czas.
A czôłn mój to na wale
Jak serce skôcze mie
I płënie w cëzé dôle,
Dze mie tak bãdze zle.
2. Ju płënã jô w cëzënã
I żegnóm miłi krôj…
Czë ùzdrzã zôs òjczëznã,
Ten nórcëk mój, le mój!
Ju zgùbiłë me òczë
Òjczësti starków brzég
I nie wiém, czej òbôczã –
Czej żôdżel zmieni biég.
A. Pepliński, Na czôłnie, [w:] Kaszubski śpiewnik domowy, Gdynia – Wejherowo 2014, s. 210.

I•9

3. Zemia rodnô (J. Trepczyk)			
Zemia rodnô, pëszny kaszëbsczi kraju,
Òd Gduńska tu jaż do Roztoczi bróm,
Të snôżô jes jak kwiat rozkwitłi w maju,		
Ce, Òjczëznã, jô lubòtną tu móm.
Sambòrów miecz i Swiãtopôłka biôtczi
W spòsobie Ce dlô nas ùchòwałë.
Twòje jô wprzódk bëlné pòcyskóm kwiôtczi,
Òdrodë cél Kaszëbóm znôw brënie.
Tu jô dali mdã starżã zemi trzimôł,
Skądka zôczątk rodnô naj rózga mô.
Tu mdã dali domôcëznë sã jimôł
Jaż zajasni i nama brzôd swój dô.
Poezja Zrzeszyńców, Gdańsk 2013, s. 495.

195

Tekstë piesni

II • 6

4. Pòjedzemë na Kaszëbë (F. Sędzicki, E. Treder)
Pòjedzemë na Kaszëbë
Do Reduńsczich wód,
Do Kaszëbsczi Szwajcarëji,
Dze rzék, jezór w bród.
Nie pòminiemë Żukòwa –
Ksãżnic naszich twór!
Dôwny òstoje pòlskòscë,
Szkòłë pòlsczich cór.
Ref. Òdwiedzymë Chmielno stôré,
Brodnic cëdny szlak,
Mirochòwò, Serakòjce,
Z przodu, jak i wspak.
Trzeba zwiedzëc i Kartuzë,			
Chòc tam zôkón ów
Wiãcy strzégł germańsczi sprawë
Niż Christusa słów.
Na Zómkòwi spòczniem Górze,
Dze łabãdzy chùr
Ùretowôł z rãk zbójecczich
Jednã z Mszczuja cór.
Zabawimë téż w Wejrowie
Ù Kalwarii stóp,
Dze Kaszëbi sã zbiérelë
Bez lat pôrã kòp.
Ref. Òd Wierzëcë do Wieżëcë –
Wzgórzi stałi cąg.
Tu piesń naszã zaspiéwómë,
Jaż las zabrzmi wkrąg.
Do Swôrzewa, Pùcka, Hélu
Słôwnëch, stôrëch miejsc,
Dali nóm ju mòrsczé tónë
Nie pòzwòlą przeńc.
F. Sędzicki, Pòjedzemë na Kaszëbë, [w:] Kaszubski śpiewnik domowy, Gdynia – Wejherowo 2014, s. 78.

5. Kòchóny stôri Gduńsk (J. Łysk, A. Sutowski)
Wiele je miast na swiece,
Chtërnëch chwalbã piesń niese,
Że są snôżé, jak jabłuszka w raju.
Ale mie bãdze wiedno
Miodné sercu le jedno
Mòrsczé miasto, co w mòjim je kraju.

196

Ref. Kòchóny stôri Gduńsk,
Minionëch dzejów kąsk.
Zaklãti w kamieniu, stôri Gduńsk.
Kòchóny stôri Gduńsk,
Minionëch dzejów kąsk.
W kùrantów zwònieniu.
Stôri Gduńsk.
Kòchóny stôri Gduńsk,
Minionëch dzejów kąsk.
Z nim zrzesził jem bëcé.
Stôri Gduńsk.
Kòchóny stôri Gduńsk,
Minionëch dzejów kąsk.
Tu skùńczëc chcã żëcé.
To mój Gduńsk.
Czedë zazdrzi tu cëzy,
To jaż òczóm nie wierzi,
Dłudżim Targã szpacérëjąc sobie.
„Czas sã copnął!” – tak mësli,
Czej bùdinkóm sã przëzdrzi,
„W wiekù dôwnégò gwësno jem dobie”.
Ref. Kòchóny stôri Gduńsk,
Minionëch dzejów kąsk…
J. Łysk, Malëjã kòlibiónkã, Gduńsk – Krokòwa 1999, s. 83.

II • 9

6. Stolëczny mój gard ( T. Fopke, muzyka zespołu Fucus )
Wej! Miasto ze snu òdeckniwô
Ju zéwnął jak chłop wiôldżi gard
Elektrisz: Dzyn! Dzyn! – pòzwòniwô
Zôczątk – chleba wònią je dnia.
Òdpòcznã pò dłudżi wanodze
Czej z Bòrów wëkùknã na swiat
I bãdã jak nen sztótów złodzéj
W òliwsczi katedrze czas krasc.
Ref. Stolëczné mòje miasto
Nômilszi sercu Gduńsk!
Wcyg mało nas tu je,
Bë mòcni brzmiôł nen głos.
Tak snôżé – jak je stôré
Co krok czëc dzejów zwãk
A lëdzëska są dobri –
Wnet kòżdi je jak brat...

197

Tekstë piesni

Tej rëszã Pòlankama dali
I minã Wałãsową chëcz
Cos kùpiã we Wrzeszczu – to sprawi
Òstawic tam chòc slédny dëtk.
Kùreszce do brómë zaklepiã
Dze Dłudżi Tôrg, dze Długô je
Przeńc całą jã mdze gwës nôlepi
Do rzéczi duńc, dze òkrãt żdże.
Stolëczné...
Mòtława pòmału ùsniwô
Le gòwôr gòłąbków i méw
Tã noc, co chce przińc – òdnëkiwô
A z Òstrowù Spikrzów spiéw czëc.
„Zapôdô ju smrok” – nóta niese
I dzénny wid przëkrił lãp blôsk
Ach! Mòże tak w Kòsmòsu dzes je –
Jô Gduńskòwi zaspiéwiã zôs:
Stolëczné...
CD Młodi dlô Gduńska, wydawca Zarząd Główny ZKP 2008

II • 10

7. Hej, mòrze, mòrze! (J. Trepczyk)			
Hej mòrze, mòrze, lubòtné mòrze!
Gdze twòje grańce, gdze twój kùńc?
Skądka ta twòja wiôlgòsc sã bierze,
Czej nama dôsz na sztrąd swój duńc?
Ref. Halo, halo, halo, halo!
Gdze twòje grańce, gdze twój kùńc?
Halo, halo, halo, halo!
Czej nama dôsz na sztrąd swój duńc?
Hej, mòrze, mòrze, të nasze mòrze!
Czemù sã zybiesz wcyg dërżisz?
Dlôcze rôz sztormã na nas sã gòrzisz,
To znôw tak pëszną gladą sklnisz?
Ref. Halo, halo, halo…
Hej, mòrze, mòrze, zybiącé mòrze!
Na twòjich wałach naji môl.
Głãbòką brózdą bôt pò ce òrze.
Zdżinąc za ce nóm nie mdze żôl.
Ref. Halo, halo, halo…

198

Hej, mòrze, mòrze! Na twòjich wałach
Zybie sã czôłen z daleka,
A wiater z brizą tón spiéwë niese
Ò cwiardi prôcë rëbôka.
Ref. Halo, halo, halo…
Ò, naje mòrze! Të jes nóm chëczą,
Kòl ce le mieszkac chcemë, żëc.
Czë jes nóm gladą, czë wałë rëczą,
Kòl ce na wasze wôrt je bëc.
Ref. Halo, halo, halo…
Na spòdlim: Poezja Zrzeszyńców, Gdańsk 2013, s. 427–428.

II • 10

8. Pòrénczny wiéw (A. Pepliński)			
Pòrénczny wiéw sã zriwô
I szëmi cemny las,
A jô na czôłnie biwóm,
Bò do òdjazdu czas.
Ref. A czôłen ten na falë,
Jak serce skôcze mie
I płënie corôz dali
Òd mi òjczësti wsë.
I nie wiém jeżlë wrócy
Na nasz kaszëbsczi brzég,
A skòrno wiater skrący,
Tej czôłen zmieni biég.
Na spòdlim: A. Pepliński, Kaszëbë wòłają nas, Gdańsk 1988, s. 22.

II • 10

9. Rëbôk w mòrze wëjachôł (A. Tomaczkowski)
Rëbôk w mòrze wëjachôł, flądrów sobie nałowił.
Dorsza òn tam nie widzôł, sledze Dalmòr wëłowił.
Pòwiédztaże, ludkòwie, dze ta rëba je?
Czôłna z mòrza przëpłënãłë, ni ma rëbë, nié.
Ref. Jedze rëbôk, jedze, jedze na mòrze,
Bãdą dorsze, bãdą mòże i sledze.
Jak założą sécë i włóczi,
Kùtrë swòje napełnią rëbą pò brzedżi.
Szprotë, flądrë, mòże téż i wãgòrze
Bãdzem jedlë dzysô jesz na wieczerzã,
A jak bãdzem mielë dobri łów,
Pòjedzemë do Gduńska i pùdzem na tôrg.
199

Tekstë piesni

Białczi doma czekają i tak sobie gôdają:
Pòwiédz, Marto, co to je, mój chłop sécë nie szëje.
Do Pùcka òn pòjachôł, kùtrã przëpłënął.
Nowi mòtór założëlë i jedze na łów.
Ref. Jedze rëbôk…
Szprota jô jesc nie bãdã, mëmkò, jô chcã wãgòrza.
Szprotë, dorsze i sledze kùpią lëdze w Stajszewie.
Białczi kòsze szëkùjta, za rëbama, hej!
Rëbôcë są ju na sztrądze, leno piwa wlej.
Ref. Jedze rëbôk, jedze, jedze na mòrze,
Bãdą dorsze, bãdą mòże i sledze.
Jak założą sécë i włóczi,
Kùtrë swòje napełnią rëbą pò brzedżi.
Szprotë, flądrë, mòże téż i wãgòrze
Bãdzem jedlë dzysô jesz na wieczerzã.
Białczi z rëbą pùdą do Gduńska,
A më sã dzys zabawimë, tra la la la la.
Na spòdlim: E. Prëczkòwsczi, Nótë kaszëbsczé. Pòpùlarné piesnie, Banino 2008, s. 97.

II • 10

10. Jem jô rëbôk (J. Ceynowa)
Jem jô rëbôk z prapradżada
Wic rëbaczëc mie wëpôdô.
Ref. Kòchóm jô Bôłt, ridel, wiosło,
Kòchóm rëbacczé rzemiosło.
Nie chcã wëgrzewac sã w łożu,
Le chcã w bôce bëc na mòrzu.
Ref. Kòchóm jô Bôłt, ridel, wiosło…
Nie straszné mie bùrze wrodżé
Ani deszcze, mrozë srodżé.
Ref. Kòchóm jô Bôłt, ridel, wiosło,
Matkã, tatka, me rzemiosło.
Czej nen swiat òpùszczac bãdã,
To na sztrądze so ùsãdã.
Ref. I zaspiéwóm, trzimiąc wiosło
„Żij me rëbacczé rzemiosło”.
Czej bãdã w rëbacczim grobie,
To i tam zaspiéwóm sobie.
Ref. Kòchóm jô Bôłt, ridel, wiosło,
Kòchóm rëbacczé rzemiosło.
Na spòdlim: E. Pryczkowski, Nótë kaszëbsczé. Pòpùlarné piesnie, Banino 2008, s. 98.

200

III • 2

11. A w Reduni (H. Derdowski, T. Tylewski)
Żużu, żużu, córulenkò,
Zabilë cë òjca w rënkù,
Zabilë gò ze drëdżima
Topòrama żelôznyma.
Matka płacze, të spij sobie,
Òj ni tobie płacz, ni tobie!
Tobie aniół cacka strugô,
W gaju żôłti ptôszek frugô.
Ref. A w Reduni krwawô wòda,
Szkòda òjca, szkòda!
A w Reduni krwawô wòda,
Szkòda òjca, żëcô szkòda!
Matka płacze bez ùstankù,
Të spij sobie na pòsłankù.
Tobie pluszcze ribka w stawie,
Gąska gãgô na mùrawie.
A w Reduni krwawô wòda,
Szkòda òjca, szkòda!
A w Reduni krwawô wòda,
Szkòda òjca, żëcô szkòda!

III • 5

12. W łësniewsczich pùstkach [W kaszëbsczich stronach]
(A. Pepliński)
W łësniewsczich pùstkach cemny las.
W łësniewsczich pùstkach cemny las.
Kaszëbë do se wòłają nas.
Kaszëbë wòłają nas.
Ref. Tam jezora, pòla, piãkny las,
Tam le Kaszëbë wòłają nas.
Jezora, pòla, piãkny las,
Kaszëbë wòłają nas.
W łësniewsczich pùstkach stôrô chëcz.
W łësniewsczich pùstkach stôrô chëcz.
W kaszëbsczi chëczë jô chcôłbëm bëc.
W ti chëczë jô chcôłbëm żëc.
Ref. Tam jezora, pòla, piãkny las…
W łësniewsczich pùstkach brutczi są.
W łësniewsczich pùstkach brutczi są.
A do òżenkù to sã jaż rwią.
A do òżenkù sã rwią.
201

Tekstë piesni

Ref. Tam jezora, pòla, piãkny las…
Co tidzéń mùlcë z wszëtczich strón.
Co tidzéń mùlcë z wszëtczich strón.
Tam nas wòłają na wiôldżi zgón.
Na wiôldżi wòłają zgón.
Ref. Tam jezora, pòla, piãkny las…
A. Pepliński, Kaszëbë wòłają nas, Gdańsk 1988, s. 38–39.

IV • 3

13. Ballada ò głupim Remùsu (T. Urbański, J. Kaczmarski)
Tatków dóm òdżëgnôł głupi Remùs.
Szëkac swégò widu rôd nierôd.
Stopë scësnął swim niedobrim bracóm,
Chtërny gò nie chcelë pùscëc w swiat.
Spòsób swój na karã zaladowôł,
I nick wiãcy ju ni mòże wząc.
Tej wërësził Remùs gwizdającë
Chòcô mòwã swą skażoną miôł,
Chòcô mòwã swą skażoną miôł,
Głupi Remùs, głupi Remùs,
Smiôł sã w lese czawrot ptôchów.
Prôwda to, że cë rozëmù fel!
Wid pò prôwdze nie jistnieje,
A ù cëzëch nóm zniszczejesz.
Ale òn przed sebie szedł i tak!
Ale òn przed sebie szedł i tak!
Szedł za słuńcã, tam dze zachôdało,
Pòd stopama brzëmiôł złoti czis.
Ale złoto ju gò nie kùsëło,
Wsłëchôł sã w wieczórny ptôchów czirk.
Biôj – czirkałë – Remùs, tam do grańcë,
Dze Kaszëbów ni ma wcale, nié!
Szëkôj widu, szëkôj grańców mòwë!
Bë rozsewac dali biôłé skrë,
Bë rozsewac dali biôłé skrë.
Głupi Remùs, głupi Remùs,
Chłoscył w lese czawrot ptôchów,
Nie nalézesz grańców mòwë, nié!
Wid pò prôwdze nie jistnieje,
Kòżdi wkrąg sã z cebie smieje.
Ale òn przed sebie szedł i tak,
Ale òn przed sebie szedł i tak!

202

Nie chcôł spòcząc Remùs, bò béł głupi
I nie mëslôł ò nôsłodszim z cał,
Bò bë sã miłotą, złotã ùpił,
A òn wid pò prôwdze nalezc miôł.
Zawanożił w òbsëpiszcza dzëwé,
Dze ùkôzczi tuńcowałë wkrąg.
Ùcekł bë chto mądri przed jich répã,
Ale ni mógł gò wërzasnąc rép,
Ale ni mógł gò wërzasnąc rép.
Głupi Remùs, głupi Remùs,
Jeżlës nas sã nie wërzasnął,
Biôj przed sebie stegną na sóm czëpk,
Le nie zważôj na ùroczi,
Nie òbzerôj sã na bòczi,
Bò cã tedë nie òcali nicht,
Bo cã tedë nie òcali nicht!
Le nie zważôj na ùroczi,
Nie òbzerôj sã na bòczi,
Bò cã tedë nie òcali nicht,
Bò cã tedë nie òcali nicht!
Pnie sã w górã stegną strzód kamiszczów,
Strzód òmanów i ùkôzków tam.
Ale nie wërzasnie gò to wszëtkò,
Bò nié taczé strôszczi z domù znôł.
Widzy ju na czëpkù, jak tam z nieba
Môłnie sëpią wid i biôłé skrë,
A na czëpkù mù Niewôrto gôdô:
Patrzë, Remùs, w dół, tam dodóm je,
Patrzë, Remùs, w dół, tam dodóm je.
Głupi Remùs, głupi Remùs,
Tës òmanie dôł sã skùsëc.
Rôz jes òddôł miecz, a terô to!
Na nic trudë, stegna drãgô,
Zniknã białczi tej òmana
I jes zmienił sã pòd czëpkã w kam,
I jes zmienił sã pòd czëpkã w kam!
Wrôcô głupi Remùs tej kamòwi,
Pełzô stegną rok pò rokù côl.
Kò przeminą całé pòkòlenia,
Nim òn dodóm zdążi nazôd zańc.
A czej duńdze dodóm naji Remùs,
Dzecóm mdą brawãdë ò nim plesc
I tej kanie òn przë stôri brómie,
Rëszny brawãdama Remùs naj,
Rëszny brawãdama Remùs naj.

203

Tekstë piesni

Głupi Remùs, głupi Remùs,
Chòc mòwa twòja skażonô,
Rozëmiejesz wiãcy terô ju.
Spią w brawãdach rëszné dzeje,
Wid pò prôwdze nie jistnieje,
Ale wiedno wôrt je za nim jic.
Spią w brawãdach rëszné dzeje,
Wid pò prôwdze nie jistnieje,
Ale wiedno wôrt je za nim jic.
Na spòdlim: Jacek Kaczmarski Ballada o głupim Jasiu

V•1

14. Òjczëzna (J. Trepczyk)
Jakùż pësznô jes mie Kaszëbskô!
Jakùż je snôżi twój strój!
Jakże farwné twòje ùstronë,
Co tak redëją zdrok mój.
Të zarzekłi chòwiesz w se pòzdrzatk,
Lasë, wądołë strzód gór,
Gdze jak kwiatë leżą przezérné,
Trójné gladzënë jezór.
Ù ce rodną czëjã chòrankã,
Swiãti wiarë łiskô gón,
A zabëtô dzejów pòwiesca
Widni kòl twòjich ùstrón.
Cë wic pòczestnosc òddôwómë,
Żëcé nasze z tobą zdôwómë,
Bò nad brëslëjącym Bôłtã je
Naja òjczëzna i môl.
Poezja Zrzeszyńców, Gdańsk 2013, s. 377–378.

V•5

15. Të jes (J. Stachurski)
Tëli serc òtemkłëch je,
Tëli głosów spiewac chce.
Dobri ò Panie nasz,
Co wszëtczich w òpiece môsz.
Ref. Të jes widã,
Co swiécy nóm w noce i dnie,

204

Co w drodze pòmôgô mie.
W mòjim sercu dlô Ce chëcz,
Kò tak bëło i tak mùszi bëc.
Dobri w niebie Bóg Òjc wié,
Jaczi lud kaszëbsczi je.
Dobri, ò Panie nasz,
Co wszëtczich w òpiece môsz.
Ref. Të jes widã…
Piesnie Rodny Zemi, Banino 2003, s. 118.

Bibliografiô
1. Bądkowski Lech, Odwrócona kotwica, Gdańsk 1988.
2. Bolduan Tadeusz, Nowy bedeker kaszubski, Gdańsk 2002.
3. Borchmann Janina, Inspiracje malarskie literaturą kaszubską, Bolszewo 2013.
4. Boryś Wiesław, Popowska-Taborska Hanna, Słownik etymologiczny kaszubszczyzny, t. III, 		
Warszawa 1999.
5. Borzyszkowski Józef, Historia Kaszubów w dziejach Pomorza, t. III, cz. 1 i 2, Gdańsk 2019.
6. Borzyszkowski Józef, Mordawski Jan, Treder Jerzy, Historia, geografia, język i piśmiennictwo Kaszubów,
Gdańsk 1999.
7. Breza Edward, Treder Jerzy, Gramatyka kaszubska, Gdańsk 1981.
8. Cybulski Marek, Wosiak-Śliwa Róża, Ùczimë sã pò kaszëbskù, Gdańsk 2007.
9. Derdowski Hieronim, Ò panu Czôrlińsczim, co do Pùcka pò sécë jachôł, Gdańsk 2007.
10. Domôcé słowò zwãczné, Chmielno 1994.
11. Drzeżdżon Jan, Twórczość kaszubska, Gdańsk 2016.
12. Fopke Tomasz, Pryczkowski Eugeniusz, Stachurski Jerzy, Piesnie Rodny Zemi, Banino 2003.
13. Janke Stanisław, Tamkun Maciej, Poczet pisarzy kaszubskich, Wejherowo 2016.
14. Język kaszubski. Poradnik encyklopedyczny, Gdańsk 2002.
15. Kaszubski śpiewnik domowy, red. Witosława Frankowska, Gdynia – Wejherowo 2014.
16. Kaszubski śpiewnik szkolny, red. Witosława Frankowska, Gdynia – Wejherowo 2016.
17. Labuda Aleksander, Bògòwie i dëchë naj przodków, Bolszewo 2012.
18. Labuda Gerard, Historia Kaszubów w dziejach Pomorza, t. 1, Czasy średniowieczne, Gdańsk 2020.
19. Lipski Tadeusz, Remùsowi króm, Gdańsk 1990.
20. Majkowski Aleksander, Historia Kaszubów, Gdańsk 1991.
21. Majkowski Aleksander, Żëcé i przigòdë Remùsa, Gdańsk b.r.
22. Malicki Longin, Rok obrzędowy na Kaszubach, Gdańsk 1986.
23. Mamelski Janusz, Mack, Gdańsk 2016.

205

Słowôrzk

24. Manthey Franciszek, O historii Kaszubów, Gdańsk 1997.
25. Mordawski Jan, Atlas dziejów Pomorza i jego mieszkańców – Kaszubów, Gdańsk 2017.
26. Mordawski Jan, Geografia Kaszub, Gdańsk 2018.
27. Nagel Alojzy, Mòje wiérztë. Poezje zebrane, Gdynia 2010.
28. Ostrowska Roża, Trojanowska Izabella, Bedeker kaszubski, Gdańsk 1978.
29. Pepliński Antoni, Kaszëbë wòłają nas, Gdańsk 1988.
30. Poczuj kaszubskiego ducha. Kultura kaszubska w gminach Linia, Luzino i Szemud, Gdynia 2014.
31. Poezja Młodokaszubów, Gdańsk 2012.
32. Poezja twórców z kręgu „Klëki”, Gdańsk 2015.
33. Poezja Zrzeszyńców, Gdańsk 2013.
34. Polska na weekend, Bielsko-Biała 1999.
35. Polska. Nawigator turystyczny, Warszawa 2009.
36. Pomierska Justyna, Przësłowié samò sã rodzy w głowie, Gdańsk 2002.
37. Pryczkowski Eugeniusz, Nótë kaszëbsczé, Banino 2008.
38. Regliński Roman Apolinary, Legendy Ziemi Kartuskiej, Gdynia 2000.
39. Samp Jerzy, Zaklęta stegna, Gdańsk 2017.
40. Sędzicki Franciszek, Utwory kaszubskie, Gdańsk 2014.
41. Skrë ùsôdzkòwi mòcë. Antologiô kaszëbsczi pòezji, Gdiniô 2010.
42. Smoliński Marek, Polityka zachodnia księcia gdańsko-pomorskiego Świętopełka, Gdańsk 2000.
43. Sychta Bernard, Słownik gwar kaszubskich na tle kultury ludowej, t. I–VII, 					
Wrocław – Warszawa – Kraków 1967–1976.
44. Treder Jerzy, Frazeologia kaszubska a wierzenia i zwyczaje, Wejherowo 1989.
45. Walkusz Jan, Sztrądã słowa, Lublin 1996.

Słowôrzk
A
achtnąc – poważać
apartny – osobliwy

B
badéra – badacz
barnim – obrońca
bawidło – zabawka
bédënk – propozycja

206

bënë – wewnątrz
bëtnik – uczestnik
białka – kobieta, żona
bidelk – woreczek
biegas – wahadło
bina – scena
biôtka – walka, potyczka, bitwa
blewiązka – wstążka
blëze – blisko
bliza – latarnia morska
blóna – chmura

bòkadosc – bogactwo
bòkã – bokiem
bòżónka – pieśń religijna
brawãda – baśń
brëslëjący – falujący
briza – wiatr powodujący krótkie fale
bronks – brąz
brzôd – owoc(e)
bùdacjô – budowla
bùla – byk
bùsznik – pyszałek, zarozumialec
bùszny – dumny, butny
bùten – na zewnątrz
bùzer – wisus, urwis, łobuz

C
camer – kłoda
céch – herb
cëskac – rzucać
chachòtac – chichotać
chaja – śnieżyca, zadymka
chajsta – rzeź
charłãznik – złodziej ogrodowy lub polny
chëra – choroba, szczególnie zaraźliwa
chlëchac – płakać, utyskiwać, narzekać
chłop – mężczyzna, mąż
chòranka – piosenka
chrzebt – grzbiet
chwat – zręczność, siła
chwatczi – zręczny, silny
copnąc – cofnąć, zawrócić
cygło – dyszel
czasnik – czasownik
czawrot – gadanie, bajdurzenie, szczekanie
czerzenka – maślnica, naczynie do robienia
masła
czirk – świergot
czis – żwir
czôł(e)n – łódź, kajak
czwòrdac – deptać, tratować

dëbeltno – podwójnie, w dwójnasób
dëtk – moneta, pieniądz
dłużô – długość
dobëc – zwyciężyć
dobëcé – zwycięstwo
dobroctwò – zaleta
docëgac sã – domyślać się
dofùlowac – dopełnić, uzupełnić, napełnić
dokònënk – przeświadczenie, przekonanie
dokôz – utwór, dzieło
dołemón – niedołęga, tuman, matołek
donądka – dotąd
donëchczasowi – dotychczasowy
donëchczôs – dotychczas
dorzeszëc – dołączyć
dorzeszony – dołączony
dôka – mgła
drawò – prędko, żwawo, żywo
drãdżi – ciężki, niełatwy, trudny
drãgò – ciężko, niełatwo, trudno
drëszny – towarzyski
drogòcëna – kosztowność
dulczëc – czyhać
duna – wydma
dwiżnik – dźwig
dzél – część
dzérznik – śmiałek
dzëwi – dziki
dzyrzczi – odważny
dzyrzkòsc – odwaga
dżibczi – giętki

F
falsz – błąd, pomyłka, wada
farwa – kolor
fąfka – nauczka, żart
fela – wada
felënk – brak
fif – wybieg, fortel
frugac – latać

D

G

damk – milczek
dba – zdanie, mniemanie, troska, staranie

gard – gród, miasto
gléń – bochenek chleba, piętka

207

Słowôrzk

głãbiô – głębokość, głębia
gnilus – leń
gnôt – kość
Gòdë – Boże Narodzenie
gòdzynnik – tarcza zegarowa
gòrzëcél – złośnik, złośliwiec
górz – złość
gôdkôrz – gawędziarz
grobnica – krypta
grodzëszcze – grodzisko
gromisti – ogromny
gruńt – dno, ziemia, rola, gleba
grzem – hałas, wrzask
gwësny – pewien, pewny
gwôsny – własny

H
henë – tam
heretnik – niegodziwiec
his(z)k – młody koń, konik, źrebak
hôwinga – zatoka, port

  J
jachta – polowanie
jachtôrz – myśliwy
jaka – kurtka
jantôr – bursztyn
jarchòlny – kłótliwy
jawernota – rzeczywistość
jãzëkòznajôrz – językoznawca
jiglëna – igliwie
jigra – gra, zabawa
jiscëc – kłopotać
jistnik – rzeczownik
jiwer – kłopot
juńc – potwór, smok, byk, wół
juwernota – tożsamość

K
kanąc – stanąć
kanóna – armata
kara – taczka

208

karno – grupa, zespół
karta – mapa
kawel – los
klekòtka – kołatka
klepac – pukać, klepać (kosę, biedę)
klôsztornica – zakonnica
kłobùk – kapelusz
knëpel – patyk, kij
kòlibka – kołyska
kòmùdnosc – szaruga
kòrunka – różaniec
kôłp – łabędź
kôrba – mowa, rozmowa
kradélc – złodziej
krewnota – pokrewieństwo, krewni
krëjamnota – tajemnica
krëjamny – tajemniczy, skryty
krëszëna – okruch
krótkò – blisko
krôjna – kraina
krôsa – kolor, farba
krôsewi – barwny, kolorowy, piękny
krôsni – dotyczący krasnoludków
krôsniã – krasnoludek
krzesznia – czereśnia
ksyżëc – książę
ksyżënka – księżniczka
kùli – ile
kùm – żłób
kùńszt – sztuka
kùńsztôrz – artysta
kùszkac – całować
kwadratny – kwadratowy

L
lecba – lot
lelek – głupiec, gapa
letnik – wczasowicz, urlopowicz
leżnosc – okazja

Ł
łãdżi – gibki
łãk – łuk
łupk – sójka

M

Ò

machtny – duży
malëtwa – malarstwo
manijôk – oszukaniec, krętacz
méster – mistrz
mésternosc – umiejętność, mistrzostwo
mëga – komar
mërawi – złośliwy
mëri – zły
miectwò – majątek, posiadanie
mi(e)dzë – pomiędzy
miesąc – miesiąc, księżyc
miónka – wyścig
mòdło – wzór
mòdri – modry, niebieski, błękitny
mòdrôk – chaber
môch – siła, moc
môl – miejsce, miejscowość
môlowi – miejscowy
môłczk – milczek
môłniô – błyskawica bez grzmotu
mùca – czapka
mùczk – milczek
mùster – wzór

òbarchniec – otumanieć, ogłupieć
òbéńda – okolica
òbszcządny – oszczędny
òbtroczkòwóny – obdarty, obszarpany
òdewstańc – odszczepieniec
òdjimk – zdjęcie
òdnąd(ka) – odtąd
òdżegnac – pożegnać, wyrzec się
òdżer – ogier
ògłoska – ogłoszenie
ògradzan – opiekun
ògrôżka – dreszcze
ògrzeszony – kusicielski
òkòlé – okolica
òkòma – razem, równolegle
òkóm – przy, obok, wedle
òlér – kłopot
òmana – złudzenie, omam
òmańc – zły duch omamiający ludzi
òmëlëcą – potajemnie, po cichu
òpak – opacznie, odwrotnie
òpòczny – ogromny
òsamãtóny – opętany
òstrów – wyspa
òszëkańc – oszust
òtrok – syn, młodzieniec, wnuk

N
nachlastłi – narwany
namienienié – przeznaczenie
naprocëm – naprzeciw(ko)
nawkół – dookoła
niekara – niepokorny, nieposłuszny
nielusy – zaniedbany, niechlujny
nieòznacznik – bezokolicznik
nieùsłëszny – nieposłuszny
niezrechòwóny – niezliczony
nimò – obok
nipòcy – niegodziwy, podły, zły
niszczotny – marnotrawny
nizawczora – przed trzema dniami
notészi – ówczesny
nôkòlé – zakręt
nôpartélc – uparciuch
nôpiarto – uparcie
nôslédny – następujący

Ô
ôrt – rodzaj, gatunek, odmiana, płeć

P
panownik – władca
parón – piorun
pasturk – pastuszek
pełc – płeć
pék – dzida, kolec, cierń
pëszny – piękny
plaskati – płaski
plesta – człowiek gadatliwy
płoszëdło – strach
pòczestnosc – cześć, uznanie
pòczestnota – poczesność

209

Słowôrzk

pòczestny – czcigodny
pòdkôrbiac – przedrzeźniać
pòdkôrbiajk – przedrzeźniacz
pòdle – obok
pòdrechòwanié – podsumowanie
pòdskacëc – podpalić
pòdskacënk – impuls, podpałka
pòdsztrichnąc – podkreślić
pòdwëższô – przełożona
pòjmanié – niewola
pòjuga – swoboda, wolność, swawola, zachęta
pòjużny – swawolny, swobodny
pòlëca – półka
pòmión – echo
pòòstałosc – pozostałość
pòsobica – kolejność
pòsobnik – następca
pòsowa – sufit
pòstawny – postawny, przystojny, kulturalny
pòstãpny – następny, następujący
pòszëdło – choroba zakaźna, mór
pòwitrze – pojutrze
półòstrów – półwysep
pôcórka – paciorek, koralik
pôrzkac – parskać
prëczkówka – ulewny, ostry deszcz
priza – więzienie
procëmleżny – naprzeciwległy, przeciwstawny
procëmnik – przeciwnik
procëmny – przeciwny
profit – zysk
próżny – pusty
przededwiérzé – przedproże
przedërchac – przetrwać
przedstôwca – przedstawiciel
przegrzecha – człowiek, który stał się
powodem złości, zmartwienia, nieszczęścia
przestrzega – przestroga
przeszlachë – zwiady
przezérny – przejrzysty
przédny – z przodu, główny, naczelny
przëbaczëc – przypomnieć
przëczasnik – przysłówek
przëlgłi – przyległy
przëłożënk – przyczynek
przëmiónk – przyimek
przëmówic – przyrzec

210

przëtómk – przydomek
przińdny – przyszły
przitczi – stromy
przódëczasny – starożytny
psota – psotnik

R
rabùsznik – rabuś, rozbójnik
rągôcz – kpiarz, szyderca
rechòwnik – liczebnik
réga – szereg, rząd, redlina
rézowac – podróżować
rëchcanizna – chrześcijaństwo
rëchcenié – chrzczenie
rëgnąc – ruszyć
rozblek – łobuz, chuligan
rozeżglëc – rozpalić
rozskacëc – rozniecić
rózga – plemię, ród
rôkòwac – hałasować
ruchno – odzienie, ubranie
runitwa – literatura
rzeklëna – powiedzenie

S
samòzwãk – samogłoska
samsón – odludek
schróniô – schronienie
scygnąc – ściągnąć, zatrzymać
skamżoch – skąpiec, chciwiec
skarniô – skroń, lico, policzek
skażony – zepsuty, zbity
skòbła – skobel
skórc – szpak
slédny – ostatni
slôdë – z tyłu
smùgã – bokiem, z dala
snôżi – piękny
sôdzewi – więzień, więzienny
sôdzô – więzienie
spòlëzna – społeczność
spòlëznowi – społeczny
spòsobny – piękny, ładny, śliczny
spòsób – majątek, posag

spółzwãk – spółgłoska
sprzëti – w pobliżu
srąb – tułów
stalaté – stulecie
stanica – sztandar
stara – zabiegi, staranie
stãpień – stopień
stãpniowanié – stopniowanie
stãpòr – stępor (tłuczek do ubijania ziarna)
stegna – dróżka, ścieżka
stolëmny – ogromny
stracëc – przegrać, stracić, zaprzepaścić
strachac sã – bać się
strëga – strumyk
strogòtlëwi – dobrotliwy
swiąda – wniosek
szachlôrz – handlujący (na swoją korzyść)
szafòwac – ubywać
szãtolëc sã – szarpać się, wiercić się
szãtopiérz – nietoperz
szérzô – szerokość
szlejer – welon
szlig – rózga, witka
szmërgac – rzucać
szragò – stromo, skośnie, spadziście
szréj – ukos
sztëczk – kawałek
sztót – chwila
sztrąd – brzeg morza
sztrofka – zwrotka
sztudéra – student
sztudérowac – studiować

T
tajemny – skryty, tajemniczy
tãga – tęcza
tãgódka – zagadka
terny – teraźniejszy
terôczasny – współczesny
tôfla – tablica
trapë – schody
trëma – trumna
trójny – liczny
trulôcz – żuraw
trzôsk – hałas

Ù
ùbrzég – brzeg, skraj
ùczba – lekcja
ùczbienié – nauka
ùdba – pomysł, myśl
ùdokaznic – udowodnić
ùdzérżëc – ośmielić
ùkôzka – zjawa
ùmôlnienié – umiejscowienie, ulokowanie
ùmôlniony – umieszczony, ulokowany
ùrmòwi – gromadny
ùrzasny – straszny, przerażający
ùrzma – urwisko, kopiec, pagórek
ùsôdzk – dzieło
ùswiądnic – uzmysłowić
ùszłi – przeszły, miniony
ùszrôc – ukośnie

W
wała – fala
wanoga – wędrówka, wycieczka
wanożnik – turysta, wycieczkowicz
wark – zawód
warkòwniô – warsztat
warp – samodział, zgrzebne płótno
wãps – kaftan, kurtka, marynarka
wcyg – wciąż
wdałi – przystojny
wedle – obok, przy
welechny – żwawy, ochoczy
werk – mechanizm zegara
wespółùtwórca – współtwórca
wëdowiédzô – wywiad
wëjimk – fragment
wëkrëkùs – wyśmiewca, szyderca
wëkùmac – wydrążyć, wydłubać, wyżłobić
wëpkôrz – żartowniś
wërechòwac – wymienić, wyliczyć
wërobina – wytwór, wyrób
wërwas – harmider, hałas, ambaras, tarapaty
wërzasnąc sã – przestraszyć się
wëstôwk – wystawa
wëszczerga – kpiarz
wëszczerzac sã – wyśmiewać się, natrząsać się

211

Słowôrzk

wëtrëp – dziupla
wëzbëc – pozbawić, pozbyć, sprzedać,
podarować
wëzbëc sã – pozbyć się
wëzdrzatk – wygląd
wëzgódka – zagadka
wëzwëskac – wykorzystać
wiadło – wiadomość
wid – światło
widnik – widnokrąg
widzałi – wspaniały, okazały
widzałosc – wspaniałość, okazałość
widzawiszcze – widowisko
wielëna – ilość (duża ilość)
wielnik – liczebnik
wietew – gałąź
wiéchrzëzna – powierzchnia
wińdzëna – wynik
wiodro – pogoda
wiôlgòsz – wielkolud
wizer – wskazówka
wòdownica – fontanna
wôżka – ciężarek
wrota – brama
wseczëcé – uczucie
wspak – odwrotnie, na odwrót
wspòmóżka – wsparcie, pomoc
wstec – zawsze, ciągle
wszón – urwis
wzérnik – telewizor

Z
zabëc – zapomnieć
zadërgac – zadrżeć
zagwësnic – zapewnić
zamiono – zaimek
zaòstałosc – pozostałość
zarechòwac – zaliczyć
zarzekłi – zaklęty
zawczora – przedwczoraj
zawitro – pojutrze
zberk – skraj, pochyłość góry, spadzistość
zdebło – źdźbło, trochę
zdrëszëna – związek
zdrëszony – zaprzyjaźniony

zdrój – źródło
zdrzec – patrzeć
zdzëwòwac – zdziwić
zelińt – foka
zestôwk – zestawienie, tabela
zesziwk – zeszyt
zgrôwa – dążenie
zjinaka – odmiana
zjiscëc sã – spełnić się, zrealizować
zmetlałi – osłabiony
znanka – cecha, znamię
znankòwnik – przymiotnik
znikwic – zniszczyć
znikwienié – zniszczenie
zort – gatunek, rodzaj
zôczątk – początek
zôpis – zapis
zôpisë – sporządzenie testamentu
zôwada – przeszkoda
zrzeszony – związany
zuchternosc – odwaga
zuchterny – odważny
zwãk – głoska
zwãżëna – przesmyk
zwëk – zwyczaj

Ż
żadny – straszny, straszliwy
żadzy sã – brzydzi się
żdac – czekać
żłobienié – rzeźbienie
żôrotny – mizerny
żużónka – kołysanka

